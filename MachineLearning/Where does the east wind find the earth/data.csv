author,content
洪适,"报答风光思更新。
安排好语续阳春。
罗胸玉藻英华别，信手银钩点画匀。
歌妙曲，想光尘。
相望尺五叹参辰。
曲终强对红颜笑，欠我高谈惊座人。"
王之道,"春到衡门病滞苏。
力强犹可驾柴车。
少年狂望一时无。
清坐不堪肌起粟，高谈还喜唾成珠。
红裙痴笑雪如须。"
赵长卿,"小春天气。
未唱阳关心已醉。
红蓼秋容。
後会何时得再逢。
归期好事。
仰看皇州扬雨露。
百里恩波。
拟欲留公无奈何。"
赵文,"寒泉溅雪，有环佩隐隐，飞度霜月。
易水风寒，壮士悲歌，关山万里离别。
杨花浩荡晴空转，又化作、云鸿霜鹘。
耿石壕，夜久无言寂历，如闻幽咽。
云谷山人老矣，江空又岁晚，相对愁绝。
玉立长身，自是胎仙，舞我黄庭三叠。
人间只惯丁当字，妙处在、一声清拙。
待明朝、试拂菱花，老我一簪华发。"
晁端礼,"碧桃花，春婉娩。
未断尘缘，暂别瑶池宴。
谪限迢迢应未满。
乘月骖鸾，曾有深深愿。
帝城赊，凤楼远。
长寿杯深，此际谁人劝。
闷倚屏山凝泪眼。
百和烟中，细想千娇面。"
赵长卿,"叶底蜂衙催日晚。
向晚匀妆，巧画宫眉浅。
翠幕无风香自远。
金船酌酒须教满。
未说别离魂已断。
雨幌云屏，只恐良宵短。
心事不随飞絮乱。
宦情肯把恩情换。"
周邦彦,"嗟乌兔。
正茫茫、相催无定，只恁东生西没，半均寒暑。
昨见花红柳绿，处处林茂。
又睹霜前篱畔，菊散馀香，看看又还秋暮。
忍思虑。
念古往贤愚，终归何处。
争似高堂，日夜笙歌齐举。
选甚连宵彻昼，再三留住。
待拟沈醉扶上马，怎生向、主人未肯交去。"
赵彦端,"榴花五月眼边明。
角簟流冰午梦清。
江上扁舟停画桨，云间一笑濯尘缨。
主人杯酒留连意，倦客关河去住情。
都付驿亭今日水，伴人东去到江城。"
赵善括,"扬辉璧月，照层台缥缈，篷莱云气。
玉宇清明仙语近，多少怨红愁翠。
问我殷勤，几年尘土，依旧高标致。
广寒别後，与谁曾共幽会。
一日失脚人间，十常八九，底事如人意。
狗苟蝇营真可笑，何乃比余於是。
风月佳时，江山好处，无复怀愁悴。
倚栏舒啸，六经时自心醉。"
黄机,"芽鼓声中，又妆点、千红万绿。
春试手，银花影粲，雪梅香馥。
归梦不知家近远，飞帆正挂天西北。
记年时、歌舞绮罗丛，凭谁续。
烟水迥，云山簇。
劳怅望，伤追逐。
把蛛丝鹊喜，意□占卜。
月正圆时羞独照，夜偏长处怜孤宿。
悔从前、轻被利名牵，征尘扑。"
晏几道,"一分残酒霞，两点愁蛾晕。
罗幕夜犹寒，玉枕春先困。
心情翦彩慵，时节烧灯近。
见少别离多，还有人堪恨。"
洪适,"正月到盘洲，解冻东风至。
便有浴鸥飞，时见潜鳞起。
高柳送青来，春在长林里。
绿萼一枝梅，端是花中瑞。"
欧阳修,"翠袖娇鬟舞石州。
两行红粉一时羞。
新声难逐管弦愁。
白发主人年未老，清时贤相望偏优。
一尊风月为公留。"
刘克庄,"华发萧萧，归碧鸡坊，出金马门。
把一枝色笔，掷还郭璞，些儿残锦，回乞天孙。
永免朝参，更无宣锁，送老三家水竹村。
休休也，任巫阳来下，未易招魂。
茅檐安得庖阍。
倩便了沽来酒满樽。
叹角巾东路，吾寻初服，上书北阙，子漫危言。
漏院霜靴，火城雪辔，得似先生败絮温。
安危事，付布衣融泰，鼎足膺蕃。"
廖行之,"飞尽林花绿叶丝。
十分春色在荼シ。
多情几日风朝雨，留恋东风未许归。
天意好，与君期。
如今且醉□蛾眉。
明年上国春风里，赏遍名花得意时。"
李之仪,"还是归来，依前问渡。
好风引到经行处。
几声啼鸟又催耕，草长柳暗春将暮。
潦倒无成，疏慵有素。
且陪野老酬天数。
多情惟有面前山，不随潮水来还去。"
康与之,"青笺後约无凭据。
误我碧桃花下语。
谁将消息问刘郎，怅望玉溪溪上路。
春来无限伤情绪。
拟欲题红都寄与。
东风吹落一庭花，手把新愁无写处。"
苏轼,"清颖东流，愁目断、孤帆明灭。
宦游处、青山白浪，万重千叠。
孤负当年林下意，对床夜雨听萧瑟。
恨此生、长向别离中，添华发。
一尊酒，黄河侧。
无限事，从头说。
相看恍如昨，许多年月。
衣上旧痕馀苦泪，眉间喜气添黄色。
便与君、池上觅残春，花如雪。"
晏殊,"海上蟠桃易熟，人间好月长圆。
惟有掰钗分钿侣，离别常多会面难。
此情须问天。
蜡烛到明垂泪，熏炉尽日生烟。
一点凄凉愁绝意，谩道秦筝有剩弦。
何曾为细传。"
廖行之,"音信西来，匆匆思作东归计。
别怀萦系。
为个人留滞。
尊酒团栾，莫惜通宵醉。
还来未。
满期君至。
只在初三四。"
范成大,"白玉堂前绿绮疏。
烛残歌罢困相扶。
问人春思肯浓无。
梦里粉香浮枕簟，觉来烟月满琴书。
个浓情分更何如。"
陈著,"纶巾古貌尘寰表。
风流处、别是英雄才调。
胸次著乾坤，触景皆诗料。
金碧楼台新筑就，傍翠麓、旋添花草。
仙棹。
更逍遥来访，十洲三岛。
遮眼富贵人多，算如公有子，人间应少。
看膝下功名，共月林清皎。
象简绯袍亲侍策，且胜赏、先春独笑。
都道。
馆中书就养，云翘偕老。"
张炎,"海山缥缈。
算人间自有，移来蓬岛。
一粒粟中生倒景，日月光融丹灶。
玉洞分春，雪巢不夜，心寂凝虚照。
鹤溪游处，肯将琴剑同调。
休问挂树瓢空，窗前清意，赢得不除草。
只恐渔郎曾误入，翻被桃花一笑。
润色茶经，评量山水，如此闲方好。
神仙陆地，长房应未知道。"
刘辰翁,"点点疏林欲雪天。
竹篱斜闭自清妍。
为伊憔悴得人怜。
欲与那人携素手，粉香和泪落君前。
相逢恨恨总无言。"
仇远,"漠漠河桥柳外，门巷镫初。
笙歌饮散醉相扶。
明月伴人归去。
娃馆深藏云木，女墙斜掠烟芜。
水天空阔见西湖。
鹤立夜寒多处。"
陈克,"寻遍石亭春，黯黯暮山明灭。
竹外小溪深处，倚一枝寒月。
淡云疏雨苦无情，得折便须折。
醉帽凤鬟归去，有馀香愁绝。"
周密,"虹雨霉风，翠萦苹渚，锦翻葵径。
正小亭、曲沼幽深，簟枕梦回，苔色槐阴清润。
暗忆兰汤初洗玉，衬碧雾笼绡垂蕙领。
轻妆了，袅凉花绛缕，香满鸾镜。
人闲午迟漏永。
看双燕将雏穿藻井。
喜玉壶无暑，凉涵荷气，波摇帘影。
画舸西湖浑如旧，又菰冷蒲香惊梦醒。
归舟晚，听谁家、紫箫声近。"
史浩,"远岫数堆苍玉髻。
平湖千顷碧琉璃。
笙歌催我上船时。
载月有如浮玉鉴，采莲还复拥燕脂。
更於何处觅瑶池。"
陆游,"陌上箫声寒食近。
雨过园林，花气浮芳润。
千里斜阳锺欲瞑。
凭高望断南楼信。
海角天涯行略尽。
三十年间，无处无遗恨。
天若有情终欲问。
忍教霜点相思鬓。"
陆游,"闷已萦损。
那堪多病。
几曲屏山，伴人昼静。
梁燕催起犹慵。
换熏龙。
新愁旧恨何时尽。
渐凋绿鬓。
小雨知花信。
芳笺寄与何处，绣阁珠栊。
柳阴中。"
欧阳修,"刘郎何日是来时。
无心云胜伊。
行云犹解傍山飞。
郎行去不归。
强匀画，又芳菲。
春深轻薄衣。
桃花无语伴相思。
阴阴月上时。"
沈端节,"冰池轻皱。
喜寒律乍回，微阳初透。
岁晚云黄，日晴烟暖，昼刻暗添宫漏。
山色岸容都变，春意欲传官柳。
最好处，正酥融粉薄，一枝梅瘦。
行乐，春渐近，景胜欢长，幼眇丝簧奏。
鸣玉行，退朝花院，犹有御香沾袖。
试问西邻虽富，何似东皋依旧。
趁未老，便优游林壑，围棋把酒。"
侯置,"客里忽忽梦帝州。
故人相遇一杯休。
疏梅些子最清幽。
双绾香螺春意浅，缓歌金缕楚云留。
不知妆镜若为俦。"
朱敦儒,"枕海山横，陵江潮去，雉堞秋风残照。
闲寻桂子，试听菱歌，湖上晚来凉好。
几处兰舟，采莲游女，归去隔花相恼。
奈长安不见，刘郎已老，暗伤怀抱。
谁信得、旧日风流，如今憔悴，换却五陵年少。
逢花倒，遇酒坚辞，常是懒歌慵笑。
除奉天威，扫平狂虏，整顿乾坤都了。
共赤松携手，重骑明月，再游蓬岛。"
夏元鼎,"达磨西来说道，十年面壁安丹。
争知水火不交煎。
因果谩成罗汉。
仰箭射空力尽，依然坠地何言。
虚空拶破强参禅。
肯把金丹烧炼。"
吴潜,"红药将残，绿荷初展。
森森竹里闲庭院。
一炉香烬一瓯茶，隔墙听得黄鹂啭。
陌上春归，水边人远。
尽将前事思量遍。
流光冉冉为谁忙，小桥伫立斜阳晚。"
侯置,"露英云萼一般清。
揉雪更雕琼。
预喜重阳登览，大家插帽浮觥。
分香减翠，殷勤远寄，珍重多情。
不似绮窗双艳，向人解语倾城。"
辛弃疾,"造物故豪纵，千里玉鸾飞。
等闲更把，万斛琼粉盖颇黎。
好卷垂虹千丈，只放冰壶一色，云海路应迷。
老子旧游处，回首梦耶非。
谪仙人，鸥鸟伴，两忘机。
掀髯把酒一笑，诗在片帆西。
寄语烟波旧侣，闻道莼鲈正美，休制芰荷衣。
上界足官府，汗漫与君期。"
吴文英,"入眼青红，小玲珑、飞檐度云微湿。
绣槛展春，金屋宽花，谁管采菱波狭。
翠深知是深多少，不都放、夕阳红入。
待装缀，新漪涨翠，小圜荷叶。
此去春风满箧。
应时锁蛛丝，浅虚尘榻。
夜雨试灯，晴雪吹梅，趁取玳簪重盍。
卷帘不解招新燕，春须笑、酒悭歌涩。
半窗掩，日长困生翠睫。"
张孝祥,"油幢画戟。
玉铉调春色。
勋阀诸郎俱第一。
风流前辈敌。
玉人双华х。
翠云深处消摇。
有客留君东阁，时闻风下笙箫。"
吴文英,"堕虹际。
层观翠冷玲珑，五云飞起。
玉虬萦结城根，澹烟半野，斜阳半市。
瞰危睇。
门巷去来车马，梦游宫蚁。
秦鬟古色凝愁，镜中暗换，明眸皓齿。
东海青桑生处，劲风吹浅，瀛洲清。
山影泛出琼壶，碧树人世。
枪芽焙绿，曾试云根味。
岩流溅、涎香惯搅，娇龙春睡。
露草啼清泪。
酒香断到，文丘废隧。
今古秋声里。
情漫黯、寒鸦孤村流水。
半空画角，落梅花地。"
吕渭老,"晓参垂户宿酲醒。
坐南亭。
对疏星。
点点萤光，偏向竹梢明。
望断长空何处是，云叶乱，彩霞横。
西楼依旧抱重城。
小银屏。
此时情。
鸦阵翻丛，枯柳两三声。
枕欲寻初夜梦，鸡唱远，晓蟾倾。"
吴文英,"衣白苎，雪面堕愁鬟。
不识朝云行雨处，空随春梦到人间。
留向画图看。
慵临镜，流水洗花颜。
自织苍烟湘泪冷，谁捞明月海波寒。
天澹雾漫漫。"
吕胜己,"芳思切，旧事不堪重说。
浓露凝香花喷血。
花心双蛱蝶。
燕语莺啼都歇。
又过清明时节。
记得离歌三两阕。
未歌先哽咽。"
程,"未岁嘉平，初旬日四，雪中归自崇唐。
山林湖海，一气接苍茫。
踏尽玉龙千丈，更一望、龙尾天长。
须臾上，高峰四顾，迤逦过前冈。
群山，如玉削，松林百万，尽傅琼霜。
浑疑是天际，一鹤翱翔。
人道玉皇三六，欲一叩、风力方刚。
明朝好，金乌衔烛，八表散祥光。"
翁元龙,"天阔玉屏空。
轻阴弄、淡墨画秋容。
正凉挂半蟾，酒醒窗下，露催新雁，人在山中。
又一片，好秋花占了，香换却西风。
箫女夜归，帐栖青凤，镜娥妆冷，钗坠金虫。
西湖花深窈，闲庭砌、曾占席地歌钟。
载取断云归去，几处房栊。
恨小帘灯暗，粟肌消瘦，薰炉烟减，珠袖玲珑。
三十六宫清梦，还与谁同。"
赵师侠,"天共水，水远与天连。
天净水平寒月漾，水光月色两相兼。
月映水中天。
人与景，人景古难全。
景若佳时心自快，心远乐处景应妍。
休与俗人言。"
葛立方,"霜叶停飞，冰鱼初跃，梅花犹芳丛。
剪酥装玉，应为费天工。
争奈江南驿使，征鞍待、一朵香浓。
凭谁报，冰肌仙子，闻早驾飞龙。
溶溶。
春意动，寒姿未展，终愧群红。
与斩新来上，开伴长松。
要看黄昏庭院，横斜映、霜月朦胧。
兰堂畔，巡檐索笑，谁羡杜陵翁。"
李流谦,"生别有相逢，死别无消息。
说著从前总是愁，只是不相忆。
月堕半窗寒，梦里分明识。
却似人不忆他，花露盈盈湿。"
曾觌,"雨过风微。
温泉浴倦，妃子妆迟。
翠袖牵云，朱唇得酒，脸晕胭脂。
年年海燕新归。
怎奈向、黄昏恁时。
倚遍琼干，烧残银烛，花又争知。"
辛弃疾,"阮琴斜挂香罗绶。
玉纤初试琵琶手。
桐叶雨声乾。
真珠落玉盘。
朱弦调未惯。
笑倩春风伴。
莫作别离声。
且听双凤鸣。"
仲殊,"金蟠龙尾，莲开舞凤头。
凉生宫殿不因秋。
门外莫寻尘世，卷地江流。
霁色澄千里，潮声带两洲。
月华轻泛浪花浮。
今夜蓬莱归梦，十二琼楼。"
晏殊,"喜秋成。
见千门万户乐升平。
金风细，玉池波浪文生。
宿露沾罗幕，微凉入画屏。
张绮宴，傍熏炉蕙炷、和新声。
神仙雅会，会此日，象蓬瀛。
管弦清，旋翻红袖学飞琼。
光阴无暂住，欢醉有闲情。
祝辰星。
愿百千为寿、献瑶觥。"
周邦彦,"朝云漠漠散轻丝。
楼阁淡春姿。
柳泣花啼，九街泥重，门外燕飞迟。
而今丽日明金屋，春色在桃枝。
不似当时，小桥冲雨，幽恨两人知。"
吴文英,"窗外捎溪雨响。
映窗里、嚼花灯冷。
浑似潇湘系孤艇。
见幽仙，步凌波，月边影。
香苦欺寒劲。
牵梦绕、沧涛千顷。
梦觉新愁旧风景。
绀云，玉搔斜，酒初醒。"
史达祖,"睡袖无端几摺香。
有人丹脸可占霜。
半窗月印梅犹瘦，一律瓶笙夜正长。
情艳艳，酒狂狂。
小屏谁与画鸳鸯。
解衣恰恨敲金钏，惊起春风傍枕囊。"
赵鼎,"靡靡流光，凄凄风露，小园草木初凋。
杳然尘影，爽气界天高。
爱此佳名重九，随宜对、秋菊持醪。
登临处，哀蝉断响，燕雁度云霄。
闲谣。
情缅邈，相寻万化，人世徒劳。
念胸中百虑，何物能消。
欲致颓龄不老，和金茎、一醉陶陶。
君休问，千年事往，聊与永今朝。"
陈著,"中秋佳月最端圆。
老痴顽。
见多番。
杯酒相延，今夕不应悭。
残雨如何妨乐事，声淅淅，点斑斑。
天应有意故遮阑。
拍人间。
等闲看。
好处时光，须用著些难。
直待黄昏风卷霁，金滟滟，玉团团。"
杜安世,"露落风高桐叶坠。
小庭院、秋凉佳气。
兰堂聚饮华筵启。
罢令曲、呈珠缀。
晚天行云凝香袂。
新声内、分明心意。
玉炉初喷檀烟起。
敛愁在、双蛾翠。"
黄庭坚,"碧天露洗春容净。
淡月晓收残晕。
花上密烟飘尽。
花底莺声嫩。
云归楚峡厌厌困。
两点遥山新恨。
和泪暗弹红粉。
生怕人来问。"
王质,"枯林荒陌，矮树敷鲜叶。
不见雅风标，十二分、山容野色。
因何嫩茁，舞动小旗枪，梅花後，杏花前，色味香三绝。
含光隐耀，尘土埋豪杰。
试看大粗疏，争知变、寒云飞雪。
休说休说，世只两名花，芍药相，牡丹王，未尽人间舌。"
葛长庚,"桃花开尽，正溪南溪北，春风春雨。
寒食清明都过了，愁杀一声杜宇。
醉跨蹇驴，踏翻芳草，满满斟鹦鹉。
游仙梦觉，不知身在何处。
因甚青鸟不来，一年春事，拈指都如许。
人在白云流水外，多少莺啼燕语。
遣兴成诗，烹茶解酒，日落蔷薇坞。
玉龙嘶断，乱鸦惊起无数。"
王质,"驿尘飞，天意紧。
香雪芝封，犹带吴泥润。
昨夜宝奁开玉镜。
一点西风，便觉寒秋近。
白苹洲，红蓼径。
风露凄清，快促黄金镫。
叠叠重重听好信。
掷了碧油幢，更掷双堂印。"
苏轼,"怪此花枝怨泣，托君诗句名通。
凭将草木记吴风。
继取相如云梦。
点笔袖沾醉墨，谤花面有惭红。
知君却是为情。
怕见此花撩动。"
赵善括,"三十年前，曾向此、舞风歌月。
今依旧、江山如画，鬓须如雪。
故友冥鸿随净社，旧时秋蚓横尘壁。
赖庐峰、对我眼偏青，曾相识。
开岫幌，携山屐。
泉泻布，星飞石。
为收帆舣棹，小留终日。
休问重湖吹碧浪，且同五老浮琼液。
待明朝、首向东飞，清风力。"
黄庭坚,"梅凋粉，柳摇金。
微雨轻风敛陌尘。
厚约深盟何处诉，除非重见那人人。"
张辑,"暮天云阔。
懒泛琴三叠。
恰有梅花相伴，窗儿上、一枝月。
忆别。
恁时节。
吟情谁共说。
枕偶成清梦，画角晓、更愁绝。"
刘克庄,"抽还手版，受用处、十分轻省。
便衣翦家机，饭炊躬稼，且免支移系省。
帝悯龙锺蠲朝谒，予长假、毋烦申省。
笑木石虚斋，暮年做，端明提省。
闲冷。
橐金散尽，书筒来省。
有小小楼儿，看山待月，绝胜崔公望省。
两鹤随轩，一奴负锸，此外诸馀从省。
把一身本末，绿章奏过，泰玄都省。"
辛弃疾,"甲子相高，亥首曾疑，绛县老人。
看长身玉立，鹤般风度，方颐须磔，虎样精神。
文烂卿云，诗凌鲍谢，笔势更右军。
浑馀事，羡仙都梦觉，金阙名存。
门前父老忻忻。
焕奎阁新褒沼语温。
记他年帷幄，须依日月，只今剑履，快上星辰。
人道阴功，天教多寿，看到貂蝉七叶孙。
君家里，是几枝丹桂，几树灵椿。"
史达祖,"楚梦吹成树外云。
乍雁影斜分。
黄花心事一帘尘。
但频忆、小腰身。
今宵素壁冰弦冷，怕弹断、沈郎魂。
秋衣因甚满愁痕。
是干预、几黄昏。"
秦观,"北苑研膏，方圭圆璧，名动万里京关。
碎身粉骨，功合上凌烟。
尊俎风流战胜，降春睡、开拓愁边。
纤纤捧，香泉溅乳，金缕鹧鸪斑。
相如，方病酒，一觞一咏，宾有群贤。
便扶起灯前，醉玉颓山。
搜揽胸中万卷，还倾动，三峡词源。
归来晚，文君未寝，相对晓妆残。"
李流谦,"万绿压庭柯，雨晴烟润。
三尺金猊麝微喷。
百花香暖，酿作九霞仙酝。
祝君如此酒，年年饮。
插额汉貂，垂腰苏印。
趁取如今未华鬓。
三茅兄弟，总有丹台名姓。
蟠桃熟也未，教人问。"
辛弃疾,"扑面征尘去路遥。
香篝渐觉水沈销。
山无重数周遭碧，花不知名分外娇。
人历历，马萧萧。
笙旗又过小红桥。
愁边剩有相思句，摇断吟鞭碧玉梢。"
晁补之,"儿童嬉戏杏花堤。
春归不解悲。
重来草露湿人衣。
无花空绕枝。
曾学道，久望机。
一尊甘若饴。
平生鱼鸟与同归。
临风心自知。"
陆游,"家住东吴近帝乡。
平生豪举少年场。
十千沽酒青楼上，百万呼卢锦瑟傍。
身易老，恨难忘。
尊前赢得是凄凉。
君归为报京华旧，一事无成两鬓霜。"
葛长庚,"客里家山，记踏来时，水曲山崖。
被滩声喧枕，鸡声破晓，匆匆惊觉，依旧天涯。
抖擞征衣，寒欺晓袂，回首银河西未斜。
尘埃债，叹有如此发，空为伊华。
古来客况堪嗟。
尽贫也输他□在家。
料驿舍旁边，月痕白处，暗香微度，应是梅花。
拣折一枝，路逢南雁，和两字平安寄与他。
教知道，有长亭短堠，五饭三茶。"
高观国,"芙蓉羞粉香，倚竹窥烟霁。
眼带楚波寒，骨艳春风醉。
谁传侧帽情，想解遗鞭意。
红叶可怜秋，不寄相思字。"
叶梦得,"云峰横起，障吴关三面，真成尤物。
倒卷回潮目尽处，秋水黏天无壁。
绿鬓人归，如今虽在，空有千茎雪。
追寻如梦，满馀诗句犹杰。
闻道尊酒登临，孙郎终古恨，长歌时发。
万里云屯瓜步晚，落日旌旗明灭。
鼓吹风高，画船遥想，一笑吞穷发。
当时曾照，更谁重问山月。"
辛弃疾,"聚散匆匆不偶然。
二年遍历楚山川。
但将痛饮酬风月，莫放离歌入管弦。
萦绿带，点青钱。
东湖春水碧连天。
明朝放我东归去，後夜相思月满船。"
沈蔚,"过尽清明三月雨，东风才到溪滨。
画工传得已非真。
青君著意处，桃李未为伦。
倚槛盈盈如欲语，就中拈足花神。
自然亭馆一番新。
从今观绝品，不独洛阳人。"
吕胜己,"桂子飘香，江南秋老霜风作。
自怜漂泊。
几度伤离索。
孤馆迢迢，满引村醪酌。
情无著。
好音难托。
又失黄花约。"
吴潜,"白苹影里，向何人可话，平生心素。
月魄冰魂凝结就，犹薄湘妃洛女。
吴沼芙蓉，陈陂菡萏，散入玄珠浦。
采花蜂蝶，雾深都忘归去。
堪笑并蒂霞冠，双头酡脸，只为多情苦。
空遣隔江游冶子，撩乱心飞目注。
同出泥涂，独标玉质，不是曼陀雨。
风清露冷，有人长自迟伫。"
赵师侠,"斜风疏雨，正无聊情绪，天涯寒食。
烟重云娇春烂漫，却得轻寒邀勒。
柳褪鹅黄，池添鸭绿，桃杏浑狼藉。
乱山深处，尚留些子春色。
海燕未便归来，踏青斗草，谁与同寻觅。
杜宇多情芳树里，只管声声历历。
似劝行人，不如闻早，作个归消息。
休教肠断，梦魂空费思忆。"
欧阳修,"楚国细腰元自瘦。
文君腻脸谁描就。
日夜鼓声催箭漏。
昏复昼。
红颜岂得长如旧。
醉拆嫩房红蕊嗅。
天丝不断清香透。
却傍小阑凝望久。
风满袖。
西池月上人归後。"
李曾伯,"麴生来言，素娥寄声，偶阆苑游。
问去年今夕，逢余桂岭，前年今夕，见子菟裘。
何事尘劳，启人厌倦，痴兔老蟾因缩头。
宜珍重，要相期後会，直待来秋。
休休。
莫舞凉州。
岂巫女风姨相妒不。
枉停歌准拟，冰轮东上，持杯顾恋，银汉西流。
一笑天悭，四并时少，应负珠帘十二楼。
呼蕉叶，且与生酹古，排遣牢愁。"
陈著,"玉麟堂上神仙，算来便合归廊庙。
天教且住，堂堂裘带，舒舒旗纛。
一笑谈中，遍江淮上，太平花草。
待金瓯揭了，黄扉坐处，祗依此、规模好。
恰似虹流节後，庆生申、佳期还到。
乾坤开泰，君臣相遇，机缘恁巧。
谁信苍生，举头凝望，锋车催召。
向芜湖，更有无言桃李，顾春风早。"
晏殊,"曙河低，斜月淡。
帘外早凉天。
玉楼清唱倚朱弦。
馀韵入疏烟。
脸霞轻，眉翠重。
欲舞钗钿摇动。
人人如意祝炉香。
为寿百千长。"
高观国,"写出梨花雨後晴。
凝脂洗尽见天真。
春从翠髻堆边见，娇自红绡脱处生。
天宝梦，马嵬尘。
断魂无复到华清。
恰如伫立东风里，犹听霓裳羯鼓声。"
丘,"风雨骤，妒花黄。
忽斜阳。
急手打开君会否，是伊凉。
深深密密传觞。
似差胜、落帽清狂。
满引休辞还醉倒，却何妨。"
李石,"今年花发时，燕子双双语。
谁与卷珠帘，人在花间住。
明年花发时，燕语人何处。
且与寄书来，人往江南去。"
周密,"湘屏展翠叠。
恨入宫沟流怨叶。
冷金花暗结。
又雁影带霜，蛩音凄月。
珠宽腕雪。
叹锦笺、芳宇盈箧。
人何在，玉箫旧约，忍对素娥说。
愁切。
夜砧幽咽。
任帐底、沈烟渐灭。
红兰谁采赠别。
洛汜分绡，汉浦遗。
舞鸾光半缺。
最怕听、离弦乍阕。
凭阑久，一庭香露，桂影弄栖蝶。"
郭应祥,"分宜七里逢重九。
篱根无菊尊无酒。
萧飒鬓如蓬。
不禁吹帽风。
插花开口笑。
未分输年少。
明岁定王台。
传杯不放杯。"
韩元吉,"东风著意。
先上小桃枝。
红粉腻。
娇如醉。
倚朱扉。
记年时。
隐映新妆，面临水岸。
春将半。
云日暖。
斜桥转。
夹城西。
草软莎平跋马，垂杨渡、玉勒争嘶。
认蛾眉凝笑，脸薄拂燕支。
绣户曾窥。
恨依依。
共携手处。
香如雾。
红随步。
怨春迟。
消瘦损。
凭谁问。
只花知。
泪空垂。
旧日堂前燕，和烟雨，又双飞。
人自老。
春长好。
梦佳期。
前度刘郎，几许风流地，花也应悲。
但茫茫暮霭，目断武陵溪。
往事难追。"
向子,"霭霭朝云，矜春态度。
楚宫梦断寻无路。
欲将尊酒遣新愁，谁知引到愁深处。
不尽长江，无边细雨。
只疑都把愁来做。
西山总不解遮栏，随春直过东湖去。"
姜夔,"燕燕轻盈，莺莺娇软。
分明又向华胥见。
夜长争得薄情知，春初早被相思染。
别後书辞，别时针线。
离魂暗逐郎行远。
淮南皓月冷千山，冥冥归去无人管。"
贺铸,"重过阊门万事非。
同来何事不同归。
梧桐半死清霜後，头白鸳鸯失伴飞。
原上草，露初。
旧栖新垅两依依。
空床卧听南窗雨，谁复挑灯夜补衣。"
辛弃疾,"逸气轩眉宇。
似王良、轻车熟路，骅骝欲舞。
我觉君非池中物，咫尺蛟龙云雨。
时与命、犹须天付。
兰佩芳菲无人问，叹灵均、欲向重华诉。
空壹郁，共谁语。
儿曹不料扬雄赋。
怪当年、甘泉误说，青葱玉树。
风引船回沧溟阔，目断三山伊阻。
但笑指、吾庐何许。
门外苍官千百辈，尽堂堂、八尺须髯古。
谁载酒，带湖去。"
程垓,"卷地芳草都过了。
花不语、对人含笑。
花与人期，人怜花病，瘦似人多少。
闻道重门深悄悄。
愁不尽、露啼烟袅。
断得相思，除非明月，不把花枝照。"
周邦彦,"缕金翠羽。
妆成才见眉妩。
倦倚绣帘，看舞风絮。
愁几许。
寄凤丝雁柱。
春将暮。
向层城苑路。
钿车似水，时时花径相遇。
旧游伴侣。
还到曾来处。
门掩风和雨。
梁间燕语。
问那人在否。"
蔡伸,"风生苹末莲香细。
新浴晚凉天气。
犹自倚朱阑，波面双双彩鸳戏。
鸾钗委坠云堆髻。
谁会此时情意。
冰簟玉琴横，还是月明人千里。"
范成大,"万里吴船泊，归访菊篱秋。
（下缺）"
赵以夫,"望红渠影里，冉冉斜阳，十里堤平。
唤起江湖梦，向沙鸥住处，细说前盟。
水乡六月无暑，寒玉散清冰。
笑老去心情，也将醉眼，镇为花青。
亭亭。
步明镜，似月浸华清，人在秋庭。
照夜银河落，想粉香湿露，恩泽初承。
十洲缥缈何许，风引彩舟行。
尚忆得西施，馀情袅袅烟水汀。"
宋先生,"一轮明月照三峰。
彩霞飞满空。
分明见我主人公。
明珠透上宫。
丹药炼，鼎中红。
频频要用功。
功成定是出樊笼。
闲游仙洞中。"
李之仪,"深秋庭院，残暑全消退。
天幕迥，云容碎。
地偏人罕到，风惨寒微带。
初睡起，翩翩戏蝶飞成对。
叹息谁能会。
犹记逢倾盖。
情暂遣，心常在。
沈沈音信断，冉冉光阴改。
红日晚，仙山路隔空云海。"
王之望,"柳花飞絮，又还是、清明寂寞时节。
洞府人间嗟素手，今日匆匆分拆。
巧笑难成，含情谁解，顾影无颜色。
风流满面，却成春恨凄恻。
云鬓从金蝉，纷纷红泪，千点胭脂湿。
聚调轻盈离调惨，声入低空愁碧。
祖帐将收，骊驹欲驾，去也劳相忆。
伤心南浦，断肠芳草如积。"
仲殊,"锺山影里看楼台。
江烟晚翠开。
六朝旧时明月，清夜满秦淮。
寂寞处，两潮回。
黯愁怀。
汀花雨细，水树风闲，又是秋来。"
陈克,"香雾空堕彩蟾。
倾城催映出重帘。
□□银烛夜厌厌。
何物与侬供醉眼，半黄梅子带红盐。
粉融香润玉纤纤。"
刘过,"淡香幽艳露华浓。
晚妆慵。
略匀红。
春困恹恹，□□鬓云松。
早是自来莲步小，新样子，为谁弓。
画堂西畔曲栏东。
醉醒中。
苦匆匆。
卷上珠帘，依旧半床空。
香满炉人未寝，花弄月，竹摇风。"
袁去华,"曲沼朱阑，缭墙翠竹晴昼。
金万缕、摇摇风柳。
还是燕子归时，花信来後。
看淡净洗妆态，梅样瘦。
春初透。
尽日明窗相守。
闲共我焚香，伴伊刺绣。
睡眼剩剩，今朝早是病酒。
那堪更、困人时候。"
陈德武,"丝丝线线。
惹起云根燕。
万里江山春欲遍。
多在梨花庭院。
经旬一见通宵。
恍如身在蓝桥。
记与巫山神女，不禁暮暮朝朝。"
晏几道,"湖上西风，露花啼处秋香老。
谢家春草。
唱得清商好。
笑倚兰舟，转尽新声了。
烟波渺。
暮云稀少。
一点凉蟾小。"
刘学箕,"柳絮风翻高下飞。
雨笼晴、香径尚泥。
女伴笑、踏青好，凤钗偏、花压鬓垂。
乱莺双燕春情绪，搅愁心、欲诉向谁。
人间道、因谁瘦，拈青梅、闲敛黛眉。"
张元干,"祥景飞光盈衮绣。
流庆昆台，自是神仙胄。
谁遣阳和放春透。
化工重入丹青手。
云锦瑟争为寿。
玉带金鱼，共愿人长久。
偷取蟠桃荐芳酒。
更看南极星朝斗。"
周邦彦,"堤前亭午未融霜。
风紧雁无行。
重寻旧日岐路，茸帽北游装。
期信杳，别离长。
远情伤。
风翻酒幔，寒凝茶烟，又是何乡。"
赵长卿,"楚梅娇小。
好是霜天晓。
宿酒恼人香暗绕。
浸影碧波池沼。
生成素淡芳容。
不须抹黛匀红。
准拟凝成阴结子，莫教枉费春工。"
曹勋,"照溪流清浅，正万梅都开，峭寒天气。
才过了元宵，渐昼长禁宇，迤逦佳时。
断肠枝上雪，残英已、片影初飞。
苒苒随风，送春到、便烂漫香迟。
凝睇。
迎芳菲至。
觉欣欣桃李，嫩色依微。
应是有新酸，向嫩梢定须，一点藏枝。
乍晴还又冷，从尊前、自落轻细。
寄与高楼，夜笛声、且缓吹。"
陈允平,"目断江横，相思字、难凭雁足。
从别後、倦歌慵绣，悄无拘束。
烟柳翠迷星眼恨，露桃红沁霞腮肉。
傍琐窗、终日对文枰，翻新局。
频暗把，归期卜。
芳草恨，阑干曲。
谢多情海燕，伴愁华屋。
明月自圆双蝶梦，彩云空伴孤鸾宿。
任画帘、不卷玉钩闲，扬花扑。"
仇远,"恼晴空、日长无力，风吹不尽愁绪。
马头零乱流光转，粟粟巧黏红树。
闲意度。
似特地、随他燕子穿帘去。
徘徊不语。
谩彷弗眉尖，留连眼底，芳草正如雾。
冥处。
独凭阑干凝伫。
翠蛾今在何许。
隔花箫鼓春城暮。
肠断小窗微雨。
休更舞。
明日看、池萍始信低飞误。
长桥短浦。
怅不似危红，苍苔点遍，犹涩马蹄驻。"
翁元龙,"花娇半面。
记蜜烛夜阑，同醉深院。
衣袖粉香，犹未经年如年远。
玉颜不趁秋容换。
但换却、春游同伴。
梦回前度，邮亭倦客，又拈笺管。
慵按。
梁州旧曲，怕离柱断弦，惊破金雁。
霜被睡浓，不比花前良宵短。
秋娘羞占东篱畔。
待说与、深宫幽怨。
恨他情淡陶郎，旧缘较浅。"
吴潜,"落雁横空，乱鸦投树，孤村暮烟。
有渔翁拖网，牧儿戴笠，行从水畔，唱过山前。
云阁还垂，雨低欲堕，何处行人唤渡船。
萧萧处，更柴门草店，竹外松边。
凄然。
倚马停鞭。
叹客袂征衫岁月迁。
既不缘富贵，功名系绊，非因妻子，田宅萦牵。
只有寸心，难忘斯世，磊块轮知者天。
愁无奈，且三杯浊酒，一枕酣眠。"
丘,"鸣鸠乳燕。
春在梨花院。
重门镇掩。
沈沈帘不卷。
纱窗红日三竿，睡鸭馀香一线。
佳眠悄无人唤。
谩消遣。
行云无定，楚雨难凭梦魂断。
清明渐近，天涯人正远。
尽教闲了秋千，觑著海棠开遍。
难禁旧愁新怨。"
方岳,"甓社有明月，夜半吐光寒。
淮南草木飞动，秀出斗牛间。
自有秦沙以後，试问少游而下，谁卷入毫端。
补衮仲山甫，冰雪照云寰。
霄汉近，绣衣去，锦衣还。
江南且为梅醉，莫道岁将阑。
三百六旬欲换，五百岁终才始，月月两循环。
酌彼金错落，浇此碧琅。"
晏几道,"鸾孤月缺。
两春惆怅音尘绝。
如今若负当时节。
信道欢缘，狂向衣襟结。
若问相思何处歇。
相逢便是相思彻。
尽饶别後留心别。
也待相逢，细把相思说。"
王以宁,"问政山头景气嘉。
仙家绿酒荐菖芽。
仙郎玉女共乘槎。
学士文章舒锦绣，夫人冠帔烂云霞。
寿香来是道人家。"
曹勋,"天台不是登长道。
浑如弱水烟波渺。
楼上指归程。
春风无限情。
石桥书不到。
雁阵横空杳。
愁绪比遥峰。
依依千万重。"
赵师侠,"爆竹声中岁又除。
顿回和气满寰区。
春风解绿江南树，不与人间染白须。
残蜡烛，旧桃符。
宁辞末後饮屠苏。
归与幸有园林胜，次第花开可自娱。"
王炎2,"玉颊映红绡，才报东风消息。
虽则清如许，有生香真色。
相看动是隔年期，忍不饮涓滴。
莫待轻飞一片，却说花堪惜。"
毛并,"杨子津头风色暮。
孤舟渺渺江南去。
忆得佳人临别处。
愁返顾。
青山几点斜阳树。
可忍归期无定据。
天涯已听边鸿度。
昨夜乡心留不住。
无驿数。
梦中行了来时路。"
杨泽民,"眼前时果漫堆盘。
莫是又贪酸。
因何近来销减，微褪脸霞丹。
还只为，枕衾闲。
泪痕斑。
我能医疗，一服收功，只霎时间。"
吴则礼,"河西春晚。
独有柳条来入眼。
塞外斜斜。
不道欺寒红杏花。
边笳初发。
与唤团团沙塞月。
雁响连天。
谁倚城头百尺栏。"
欧阳修,"红笺封了还重拆。
这添追忆。
且教伊见我，别来翠减香销端的。
渌波平远，暮山重叠，算难凭鳞翼。
倚危楼极目，无情细草长天色。"
谢逸,"个中怀抱谁排遣。
恻恻轻寒风剪剪。
细丝梅蕊晚香浓，争似柳梢春色浅。
娇叱道字歌声软。
醉後微涡回笑魇。
更无卓氏白头吟，只有卢郎年少恨。"
刘埙,"津亭折柳，正秋光如画。
绕路黄花拥朝马。
叹市槐景淡，池藻波寒，分明是、三载春风难舍。
军峰天际碧，云隔空同，无奈相思月明夜。
薇药早催人，应占先春，休如我、醉卧水边林下。
待来岁、今时庆除书，绣锦映宫花，玉京随驾。"
赵师侠,"心景雨无著，情物岂能移。
超然远览失笑，名利苦纷驰。
一品官资荣显，百万金珠豪富，空自喜家肥。
会得个中理，川泳与云飞。
静中乐，闲中趣，自舒迟。
心如止水，无风无自更生漪。
已是都忘人我，一任吾身醒醉，有酒引连卮。
万法无差别，融解即同归。"
王沂孙,"桂嫩传香，榆高送影，轻罗小扇凉生。
正鸳机梭静，凤渚桥成。
穿线人来月底，曝衣花入风庭。
看星残靥碎，露滴珠融，笑掩云扃。
彩盘凝望仙子，但三星隐隐，一水盈盈。
暗想恁肩私语，鬓乱钗横。
蛛网飘丝恨，玉签传点催明。
算人间待巧，似恁匆匆，有甚心情。"
毛滂,"花市东风卷笑声。
柳溪人影乱於云。
梅花何处暗香闻。
露湿翠云裘上月，烛摇红锦帐前春。
瑶台有路渐无尘。"
吴文英,"莺围橙径，鲈跃莼波，重来雨过中秋。
酒市渔乡，西风胜似春柔。
宿舂去年村墅，看黄云、还委西畴。
凤池去，信吴人有分，借与迟留。
应是香山续梦，又凝香追咏，重到苏州。
青鬓江山，足成千岁风流。
围腰御仙花底，衬月中、金粟香浮。
夜宴久，揽秋云、平倚画楼。"
赵长卿,"风软寒轻，暗香飘、扑面无限清楚。
乍淡乍浓，应想前村，定是早梅初吐。
马儿行过坡儿下，危桥外、竹梢疏处。
半斜露。
花花蕊蕊，灿然满树。
一晌看花凝伫。
因念我西园，玉英真素。
最是系心，婉娩精神，伴得水云仙侣。
断肠没奈人千里，无计向、钗头频窥。
泪如雨。
那堪又还日暮。"
刘学箕,"暮霞散绮西溪浦。
天上晴云开絮。
清绝梅花几树。
恼乱春愁处。
小桥流水人来去。
沙岸浴鸥飞鹭。
谁画江南好处。
著我闲巾屦。"
张炎,"楚江空晚。
怅离群万里，恍然惊散。
自顾影、欲下寒塘，正沙净草枯，水平天远。
写不成书，只寄得、相思一点。
料因循误了，残毡拥雪，故人心眼。
谁怜旅愁荏苒。
谩长门夜悄，锦筝弹怨。
想伴侣、犹宿芦花，也曾念春前，去程应转。
暮雨相呼，怕蓦地、玉关重见。
未羞他、双燕归来，画帘半卷。"
姚述尧2,"山城秋好，正西风淅淅，登高时候。
杖倚徘徊凝望处，翠叠万山如绣。
云绕禾场，沈戎马，田野欢声凑。
琴堂无事，何妨同泛香溜。
况有庭下黄花，遍河阳、尽把金钱铺就。
一座簪缨谭笑里，尘脱风生清昼。
饮罢龙山，诗成彭泽，灏气森星斗。
醉归凝伫，美人时炷金兽。"
赵长卿,"恍如辽鹤归华表。
阅尽人间巧。
天乞一堂山对绕。
微波不动，岸巾时照。
照见星星好。
舞风荷盖从倒。
碧树生凉自天杪。
谁识元龙胸次浩。
骑鲸欲去，引杯独啸。
醉眼青天小。"
晏殊,"二月春风，正是杨花满路。
那堪更、别离情绪。
罗巾掩泪，任粉痕沾污。
争奈向、千留万留不住。
玉酒频倾，宿眉愁聚。
空肠断、宝筝弦柱。
人间後会，又不知何处。
魂梦里、也须时时飞去。"
向子,"说著分飞百种猜。
泥人细数几时回。
风流可惯曾孤冷，怀抱如何得好开。
垂玉箸，下香阶。
凭肩小语更兜鞋。
再三莫遣归期误，第一频教入梦来。"
李曾伯,"有庞眉、扶杖岘山来，举觞寿南山。
道天怜赤子，相逢钧播，久望毡还。
幸际君王神武，上宰是甘盘。
少运风霆手，整顿何难。
好个霜天时候，听雁门新雁，眺远凭阑。
想经纶心上，一点炳如丹。
抚舆图、真儒事了，把勋庸、留在鼎彝看。
八千岁，四明洞府，一佛人间。"
赵长卿,"春水满江南，三月多芳草。
幽鸟闲将远恨来，一一都啼了。
不学鸳鸯老。
回首临平道。
人道长眉似远山，山不似长眉好。"
向子,"年年岩桂。
恰恰中秋供我醉。
今日重阳。
百树犹无一树香。
且倾白酒。
赖有茱萸枝在手。
可是清甘。
绕遍东篱摘未堪。"
欧阳修,"别後不知君远近。
触目凄凉多少闷。
渐行渐远渐无书，水阔鱼沈何处问。
夜深风竹敲秋韵。
万叶千声皆是恨。
故欹单枕梦中寻，梦又不成灯又尽。"
林正大,"落日岘山下，倒著接回。
傍人笑问山翁，日日醉归来。
三万六千长日，一日杯倾三百，麴筑糟抬。
汉水鸭头绿，变酒入金。
白铜，鸬鹚杓，鹦鹉杯。
轻车快马，凤笙龙管更相催。
自身清风明月，刚道不须钱买，对此玉山颓。
水自东流去，猿自夜声哀。"
张炎,"乱红自雨，正翠蹊误晓，玉洞明春。
蛾眉淡扫，背风不语盈盈。
莫恨小溪流水，引刘郎、不是飞琼。
罗扇底，从教净冶，远障歌尘。
一掬莹然生意，伴压架酴，相恼芳吟。
玄都观里，几回错认梨云。
花下可怜仙子，醉东风、犹自吹笙。
残照晚，渔翁正迷武陵。"
刘克庄,"我羡君归，一路秋风，芙蓉木犀。
想慈颜望久，灵乌乍噪，新眉画就，郎马频嘶。
忙脱征衫，快呼斗酒，细为家人说建溪。
争知道，这中年怀抱，最怕分携。
丈夫南北东西。
应笑杀离筵粉泪啼。
怅佳人来未，碧云冉冉，王孙去後，芳草萋萋。
明日相思，山重水复，古道人稀茅店鸡。
元龙老，有高楼百尺，谁共登梯。"
方千里,"月影娟娟明秀。
帘波吹皱。
徘徊空度可怜宵，谩问道、因谁瘦。
不见芳音长久。
鳞鸿空有。
渭城西路恨依然，尚梦想、青青柳。"
刘一止,"缥缈青溪畔，山翠欲粘天。
纵云台上，揽风招月自何年。
新旧今逢二妙，人地一时清绝，高并两峰寒。
歌发烟霏外，人在去留间。
著方床，容老子，醉时眠。
一尊相属，高会何意此时圆。
况是古今难遇，人月竹花俱妙，曾见句中传。
不向今宵醉，忍负四婵娟。"
杨无咎,"霁空如水。
衬落木坠红，遥山堆翠。
独立闲阶，数声□度风前，几点雁横云际。
已凉天气未寒时，问好处、一年谁记。
笑声里。
摘得半钗，金蕊来至。
横斜为插乌纱，更碎揉、泛入金尊琼蚁。
满酌霞觞，愿人寿百千，可奈此时情味。
牛山何必独沾衣，对佳节、惟应欢醉。
看睡起。
晓蝶也愁花悴。"
张先,"万乘靴袍御紫宸。
挥毫敷丽藻，尽经纶。
第名天陛首平津。
东堂桂，重占一枝春。
殊观耸簪绅。
蓬山仙话重，霈恩新。
暂时趋府冠谈宾。
十年外，身是凤池人。"
姚述尧2,"金谷貂蝉侣，东山锦绣丛。
管弦丝竹醉东风。
漫逐流莺飞舞、乱红中。
清尝吾人事，诗情我辈锺。
藤萝欲上更筇。
笑指壶天烟绕、斗城东。"
陈亮,"风流家世传张绪。
似灵和新种垂杨缕。
绮席词，银台奏赋。
当年梦绕蓬山路。
卖花声断蓝桥暮。
记吟鞭醉帽曾经处。
蜀郡归来，荆州老去。
心情零乱随风絮。"
仲并,"清远湖山佳丽人。
柳边花下复清晨。
向前犹有几多春。
祓禊秋千时节近，管弦歌舞一回新。
未嗔狂客污车茵。"
赵善括,"断云漏雨。
依约西山暮。
风定樯高须小住。
不忍带将春去。
此行抑有求欤。
青衣拟问平都。
万里一钩新月，相忘常在江湖。"
赵师侠,"金昊行秋，季商回律，天气佳处。
瑞应皇家，祥开圣旦，宝历绵基祚。
瑶池人祝，钧天乐奏，湛露宴均寰宇。
万花覆、千官尽醉，盛事顿超今古。
中兴天统，四三传序，揖逊自归明主。
黄屋非心，萝图有永，远付当今主。
希夷高蹈，寿康长保，五世祖孙欢聚。
尊之至，千秋令节，万年圣父。"
张孝祥,"满载一船秋色，平铺十里湖光。
波神留我看斜阳。
放起鳞鳞细浪。
明日风回更好，今宵露宿何妨。
水晶宫里奏霓裳。
准拟岳阳楼上。"
刘辰翁,"看团团、一物大如杯，时复几何秋。
俯天涯海角，今来古往，人物如流。
想见霓裳歌罢，无物与浇愁。
惟有当时树，香满琼楼。
谁念南楼老子，倚西风尘满，心事悠悠。
便班姬袖里，明月一时休。
叹年年、吹箫有约，又一番、鹤梦雪堂舟。
池上久，满身风露，还索衣裘。"
魏了翁,"一襟满贮梓城春。
笑声频。
笔挥银。
自有江山，长是管将迎。
不似如今归去客，云外步，水边身。
萧然今代杰魁人。
混光尘。
越精神。
不把浮云，轩冕拂天真。
化洽堂边应创见，人物旧，榜颜新。"
刘辰翁,"寒雁下荒洲。
寒声带影流。
便寄书、不到红楼。
如此月明如此酒，无一事、但悲秋。
万弩落潮头。
灵胥还怒不。
满湖山、犹是春愁。
欲向涌金门外去，烟共草、不堪游。"
赵鼎,"尽日东风吹绿树。
向晚轻寒，数点催花雨。
年少凄凉天付与。
更堪春思萦离绪。
临水高楼携酒处。
曾倚哀弦，歌断黄金缕。
楼下水流何处去。
凭栏目送苍烟暮。"
毛滂,"花里传觞飞羽过。
渐觉金槽，月缺圆龙破。
素手转罗酥作颗。
鹅溪雪绢云腴堕。
七盏能醒千日卧。
扶起瑶山，嫌怕香尘。
醉色轻松留不可。
清风停待些时过。"
刘辰翁,"过雨城西路。
看轻云、弄日花间，微寒如雾。
谁是宣华门守者，报我十分开五。
便痛饮、能销几度。
寄语後来看花客，待看花、莫待开成树。
成树也，半为土。
巢蜀锦今何许。
记西湖、聚景村庄，王亭谢墅。
冷落柯丘二三子，更问何园韩圃。
悄一笑、回车竹所。
点点守宫包红泪，纵倾城、一顾倾城顾。
家国事，正何与。"
杨无咎,"小阁清幽，胆瓶高插梅千朵。
主宾欢坐。
不速还容我。
换羽移宫，绝唱谁能和。
伊知麽。
暂听些个。
已觉丝成裹。"
张,"连汀接渚，萦蒲带藻，万镜香浮光满。
湿烟吹霁木栏轻，照波底、红娇翠腕。
玉纤采处，银笼携去，一曲山长水远。
采鸳双惯贴人飞，恨南浦、离多梦短。"
刘克庄,"祷祝封姨，休把做、扬沙吹砾。
费西帝、许多薰染，浓香深色。
满插铜芳气烈，高张画烛祥光赤。
向先生、鼻观细参来，三千息。
人老大，年华急。
花妖艳，天公惜。
到一枝摇落，千林萧瑟。
摘蕊莫教轻糁地，返魂依旧能倾国。
待彩云、月下再来时，寻陈迹。"
周邦彦,"照水残红零乱，风唤去。
尽日测测轻寒，帘底吹香雾。
黄昏客枕无，细响当窗雨。
看两两相依燕新乳。
楼下水，渐绿遍、行舟浦。
暮往朝来，心逐片帆轻举。
何日迎门，小槛朱笼报鹦鹉。
共剪西窗蜜炬。"
毛并,"神仙楼观梵王宫。
月当中。
望难穷。
坐听三通，谯鼓报笼铜。
还忆当年京辇旧，车马会，五门东。
华堂歌舞间笙钟。
夕香。
度花风。
翠袖传杯，争劝紫髯翁。
归去不堪春梦断，烟雨晓，乱山重。"
晏几道,"莲开欲遍。
一夜秋声转。
残绿断红香片片。
长是西风堪怨。
莫愁家住溪边。
采莲心事年年。
谁管水流花谢，月明昨夜兰船。"
辛弃疾,"梦断京华故倦游。
只今芳草替人愁。
阳关莫作三叠唱，越女应须为我留。
看逸韵，自名流。
青衫司马且江州。
君家兄弟真堪笑，个个能修五凤楼。"
王炎2,"清波渺渺日晖晖。
柳依依。
草离离。
老大逢春，情绪有谁知。
帘箔四垂庭院静，人独处，燕双飞。
怯寒未敢试春衣。
踏青时。
懒追随。
野蔌山淆，村酿可从宜。
不向花边拼一醉，花不语，笑人痴。"
赵长卿,"忆昔去年花下饮，团蛮争看酴。
酒浓花艳两相宜。
醉中尝记得，裙带写新诗。
还是春光惊已暮，此身犹在天涯。
断肠无奈苦相思。
忧心徒耿耿，分付与他谁。"
李处全,"乳燕将雏，啼莺求友，江南梅子黄时。
欲晴还雨，烟外看成丝。
迎袂风来梦陇，吹饼饵、香入书帷。
行吟处，溪翁说我，不似去年衰。
方池。
荷出水，朱榴倚槛，粉箨穿篱。
有吾曹我辈，把酒寻诗。
醉去黑甜一枕，炉烟袅、花影斜晖。
家山乐，南窗寄傲，唯有晦庵知。"
吴泳,"小池塘，闲院落，薄薄见山影。
杨柳风来，吹彻醉魂醒。
有时低按秦筝，高歌水调，落花外、纷纷人境。
猛深省。
但有竹屋三间，莲田二顷。
便可休官，日对漏壶永。
假饶是、红杏尚书，碧桃学士，买不得、朱颜芳景。"
陈允平,"自别春风情意恻。
秦筝不理香尘积。
去跃青骢游上国。
归未得。
何如莫向尊前识。
薄幸高阳花酒客。
迷云恋雨青楼侧。
金屋空闲双凤席。
离怀适。
银台烛泪成行滴。"
魏了翁,"岁岁为公寿，著语不能新。
自公持节北去，我亦有遐征。
坐我碧瑶洞府，被我石楠嘉荫，冰柱向人清。
待屈西风指，王事有期程。
我尝闻，由汉水，达河津。
痴牛呆女会处，应有泛槎人。
便向汉川东畔，直透银河左界，去上白云京。
袖有传婿研，我欲丐馀芬。"
方千里,"莺飞翠柳摇，鱼跃浮萍破。
班班红杏子，交榴火。
池台昼永，缭绕花阴裹。
山色遥供座。
枕簟清凉，北窗时唤高卧。
翻思少年，走马铜驼左。
归来敲镫月，留关锁。
年华老矣，事逐浮云过。
今吾非故我。
那日尊前，祗今问有谁呵。"
向,"野店几杯空酒。
醉里两眉长皱。
已自不成眠，那更酒醒时候。
知否。
知否。
直是为他消瘦。"
苏轼,"大江东去，浪淘尽、千古风流人物。
故垒西边人道是，三国周郎赤壁。
乱石穿空，惊涛拍岸，卷起千堆雪。
江山如画，一时多少豪杰。
遥想公瑾当年，小乔初嫁了，雄姿英发。
羽扇纶巾谈笑间，强虏灰飞烟灭。
故国神游，多情应笑，我早生华发。
人间如梦，一尊还酹江月。"
高观国,"烧色回青，冰痕绽白，娇云先酿酥雨。
纵寒不压葭尘，应时已鞭黛土。
东君入夜，怕预恼、诗边心绪。
意转新，无奈吟魂，醉里已题春句。
香梦醒、几花暗吐。
绿睡起、几丝偷舞。
酒醅清惜重斟，菜甲嫩怜细缕。
玉纤彩胜，愿岁岁、春风相遇。
要等得、明日新晴，第一待寻芳去。"
魏了翁,"更尽一杯酒，春近武陵源。
源头父老迎笑，人似老癯仙。
检校露桃风叶，问讯渚莎江草，点检旧风烟。
世界要人拄，公独卧闲边。
叹从来，分宇宙，有山川。
主宾均是寄耳，赢得鬓毛班。
最苦中年相别，更是人才难得，相劝且加餐。
归为玉昆说，时寄我平安。"
洪适,"十月橘洲长鼓。
潇湘一片尘缨洗。
斩得钓竿斑染泪。
中夜里。
时闻鼓瑟湘妃至。
白发垂纶孙又子。
得钱沽酒长长醉。
小艇短篷真活计。
家云水。
更无王役并田税。"
葛胜仲,"百不为多，一不为少，阿谁昔仕吾邦。
共推任笔，洪鼎力能扛。
不为桃花禄米，雠书倦、一苇横江。
招寻处，徒行曳杖，曾不拥麾幢。
山川，真大好，鱼矶无恙，密岭难双。
听讼诉多就，樵坞僧窗。
岁月音容远矣，风流在、遐想心降。
云烟路，搜奇吊古，时为酹空缸。"
张先,"横塘水静，花窥影、孤城转。
浮玉无尘，五亭争景，画桥对起，垂虹不断。
爱溪上琼楼，凭雕栏、久□飞云远。
人在虚空，月生溟海，寒渔夜泛，游鳞可辨。
正是草长苹老，江南地暖。
汀洲日晚。
更茶山、已过清明，风雨暴千岩、啼鸟怨。
芳菲故苑。
深红尽、绿叶阴浓，青子枝头满。
史君莫放寻春缓。"
黄机,"晓窗晴日。
一点黄金橘。
万事如毛随日出。
多少人间头白。
未春长恨春迟。
春来生怕春归。
办取揭天箫鼓，莫教孤负荼シ。"
苏轼,"门外东风雪洒裾。
山头回首望三吴。
不应弹铗为无鱼。
上党从来天下脊，先生元是古之儒。
时平不用鲁连书。"
史浩,"我是柘枝娇女。
□□多风措。
□□□、□住深□，妙学得柘枝舞。
□□头戴凤冠，□□□纤腰束素。
□□遍体锦衣装，来献呈歌舞。"
苏轼,"归心正似三春草。
拭著莱衣小。
橘怀几日向翁开。
怀祖已文度、不归来。
禅心已断人间爱。
只有平交在。
笑论瓜葛一枰同。
看取灵光新赋、有家风。"
曹冠,"湖岸千峰。
嵌岩隐映，绿竹青松。
古寺东西，楼台上下，烟雾溟。
波光万顷溶溶。
人面与、荷花共红。
拨棹归欤，一天明月，十里香风。"
史浩,"练光浮，烟敛澄波渺。
燕脂湿、靓妆初了。
绿云伞上露滚滚，的真珠小。
笼娇媚、轻盈伫眺。
无言不见仙娥，凝望蓬岛。
玉阙葱葱，镇锁佳丽春难老。
银潢急、星槎飞到。
暂离金砌，为爱此、极目香红绕。
倚兰棹。
清歌缥缈。
隔花初见，楚楚风流年少。"
张元干,"拍堤绿涨桃花水。
画船稳泛东风里。
丝雨湿苔钱。
浅寒生禁烟。
江山留不住。
却载笙歌去。
醉倚玉搔头。
几曾知旅愁。"
刘克庄,"安得奇材，颈系单于，首提子璋。
便做些功业，胜穷措大，聚萤武子，吞凤君章。
笑杀竖儒，错翻故纸，屈马何曾有艳香。
榆塞外，恰枣红时候，想羽书忙。
腰钱骑鹤维扬。
分表事谁能预测量。
叹防身一剑，壮图落，建侯万里，老境相将。
读枕函书，宝家藏笏，免使他人笑弗堂。
吾衰矣，虽尚存右臂，不解擎苍。"
陈德武,"梅压宫妆，柳横眉黛。
都将留得春光在。
弄琴台上忽相逢，吹箫月下曾相待。
海燕春归，江鸿秋迈。
到头总是恩和爱。
佳期约在白云间，一团和气春如海。"
陈人杰,"万法皆空，空即是空，佛安在哉。
有云名妙净，可遮热恼，海名圆觉，堪洗尘埃。
翠竹真如，黄花般若，心上种来心上开。
教参熟，是菩提无树，明镜非台。
偷闲来此徘徊。
把人世黄粱都唤回。
算五陵豪客，百年荣贵，何如衲子，一钵生涯。
俯仰溪山，婆娑松桧，两腋清风茶一杯。
拿舟去，更扫尘东壁，聊记曾来。"
朱淑真,"湿云不渡溪桥冷。
娥寒初破东风影。
溪下水声长。
一枝和月香。
人怜花似旧，花不知人瘦。
独自倚阑干，夜深花正寒。"
史浩,"烟笼香径，霞舒花砌，东君绣出芳辰。
蝶羽弄轻，鸾声啭巧，嬉嬉舞态歌唇。
纶制出严宸。
曳耀春品服，荣锡绯银。
向此华涂要路，颜色倍精神。
珠帘碧方新。
有兰堂快目，水榭通津。
玉蘸清，金虬蔼翠，轮蹄尽集簪绅。
偕老指双椿。
望武林咫尺，同上青云。
异日重为此会，应羡凤池人。"
朱敦儒,"住近沈香浦，门前蕙草春。
鸳鸯飞下柘枝新。
见弄青梅初著、翠罗裙。
怕唤拈歌扇，嫌催上舞茵。
几时微步不生尘。
来作维摩方丈、散花人。"
辛弃疾,"敲碎离愁，纱窗外、风摇翠竹。
人去後、吹箫声断，倚楼人独。
满眼不堪三月暮，举头已觉千山绿。
但试将、一纸寄来书，从头读。
相思字，空盈幅。
相思意，何时足。
滴罗襟点点，泪珠盈掬。
芳草不迷行客路，垂杨只碍离人目。
最苦是、立尽月黄昏，栏干曲。"
辛弃疾,"一壑自专，五柳笑人，晚乃归田里。
问谁知、几者动之微。
望飞鸿、冥冥天际。
论妙理。
浊醪正堪长醉。
从今自酿躬耕米。
嗟美恶难齐，盈虚如代，天耶何必人知。
试回头五十九年非。
似梦里欢娱觉来悲。
夔乃怜，谷亦亡羊，算来何异。
嘻。
物讳穷时。
丰狐文豹罪因皮。
富贵非吾愿，皇皇乎欲何之。
正万籁都沈，月明中夜，心弥万里清如水。
却自觉神游，归来坐对，依稀淮岸江。
看一时鱼鸟忘情喜。
会我已忘机更忘己。
又何曾物我相视。
非会濠梁遗意，要是吾非子。
但教河伯、休惭海若，大小均为水耳。
世间喜愠更何其。
笑先生三仕三已。"
李曾伯,"推枕闻鸡，正怪得、乾坤都白。
元是有、福星临照，至和薰出。
缘饰夜城疑不夜，弥漫色界成无色。
更词、巧欲夺天葩，尤殊特。
貂帽拥，寒何力。
羔酿举，情何极。
欠开樽细挹，梅花标格。
十万铁衣冰到骨，祈天只愿王师息。
想家童、日办剡中舟，溪头立。"
王炎2,"腻玉染深红，艳丽难常好。
已是人间祓禊时，花亦随春老。
唤起曲生来，醉赏惟宜早。
此去阴晴十日间，点点粘芳草。"
朱敦儒,"无知老子。
元住渔舟樵舍里。
暂借权监。
持节纡朱我甚惭。
不能者止。
免苦龟肠忧虎尾。
身退心闲。
剩向人间活几年。"
姚勉,"长啸山中卧。
叹从前、二十年来，因循空过。
自是惺惺并了了，奈这五行尚左。
遇好事、许多磨挫。
浩荡醉乡狂莫检，算傍人、笑得唇焦破。
谁信道，只恁麽。
从今牢把江湖柁。
要做些勋业，归来则个。
不见彭余朱李辈，总是白身人作。
震耀得、声名许大。
万一老天青眼顾，又何难、印佩黄金颗。
时来到，也还我。"
王观,"人生百岁，七十稀少。
更除十年孩童小。
又十年昏老。
都来五十载，一半被、睡魔分了。
那二十五载之中，宁无些个烦恼。
仔细思量，好追欢及早。
遇酒追朋笑傲。
任玉山摧倒。
沈醉且沈醉，人生似、露垂芳草。
幸新来、有酒如渑，结千秋歌笑。"
刘辰翁,"北望蝶山，西迷凤苑。
忽忽醉里题诗满。
黄花只似去年黄，去年人去黄花远。
雨压城荒，丘园路断。
却晴又恨公来晚。
依稀自唱古人诗，明年此会知谁健。"
杜安世,"嫩柳成阴，残花双舞。
尘消院落新经雨。
洞房深掩日长天，珠帘时有沈烟度。
夜梦凄凉，晨妆薄注。
香肌瘦尽宽金缕。
到头终是恶因缘，当初只被多情误。"
刘过,"满院花香晴昼永，亭户无人。
谁将心绪管青春。
游丝知我懒，江柳也眉颦。
近水远山都积恨，可堪芳草如茵。
何曾一日不思君。
无书凭朔雁，有泪在罗巾。"
赵师侠,"平生奇观，爱登高临远，寻幽选胜。
欲上层巅穷望眼，一半崎岖危径。
万瓦鳞鳞，四山簇簇，咫尺疏林映。
山川城郭，恍然多少清兴。
残照斜敛馀红，横陈平远，一抹轻烟暝。
何处飞来双白鹭，点破遥空澄莹。
鹤岭云平，龙江波渺，不羡潇湘咏。
襟怀舒旷，曲栏倚了远凭。"
王安石,"灯火已收正月半。
山南山北花撩乱。
闻说亭新水漫。
骑款段。
穿云入坞寻游伴。
却拂僧床褰素幔。
千岩万壑春风暖。
一弄松声悲急管。
吹梦断。
西看窗日犹嫌短。"
郭应祥,"琼苞玉屑，问天公、底事乱抛轻坠。
城郭山川都一样，那得个般清气。
谢女才情，如何只道，柳絮因风起。
比梅差可，但无绿萼红蕊。
坐上十客雄豪，颓然一老，草具相邀至。
驱尽寒威凭酒力，买笑千金须费。
谁办佳词，洛阳年少，笔下生新意。
待添几盏，共君今夕同醉。"
杨泽民,"依山仍负郭。
有松桂扶疏，烟霞渺漠。
一年自成落。
奈孤踪还系，蝇头蜗角。
休嗤句弱。
赋郊居、何让沈约。
记乡人过我，傩立阼阶，酒行先酌。
远映江山奇胜，下瞰重湖，上飞高阁。
风帘絮幕。
筑新槛，种花药。
幸瓜期已近，秋风归去，免得奔驰味恶。
待开池、剩起林亭，共同宴乐。"
晁端礼,"琐窗朱户。
曾是娇眠处。
只有馀香留得住。
满地花钿翠羽。
三年宋玉东邻。
断肠月夕烟春。
看取画屏深处，题诗欲付何人。"
黄升,"珠帘寂寂。
愁背银缸泣。
记得少年初选入。
三十六宫第一。
当年掌上承恩。
而今冷落长门。
又是羊车过也，月明花落黄昏。"
王质,"云在空碧，天宇共高明。
重阳易得风雨，今日不胜晴。
天为两朝元老，付与四时佳节，不动一丝尘。
香霭洗金戟，飞雾洒霓旌。
山鸣叶，江动石，总欢声。
剑关玉垒千载，谁见此升平。
细看尊前万蕊，相映眉间一点，黄气郁。
江汉下淮海，都赖一长城。"
葛长庚,"淡烟凝翠锁寒芜。
斜阳挂碧梧。
沙头三两雁相呼。
萧萧风卷芦。
何处笛，一声孤。
岸边人钓鱼。
快帆一夜泊桐庐。
问人沽酒无。"
秦观,"回顾。
汉宫路。
捍拨檀槽鸾对舞。
玉容寂寞花无主。
顾影偷弹玉箸。
未央宫殿知何处。
目送征鸿南去。"
魏了翁,"鹤外倚楼看。
云晴天。
天高鸡犬碍云关。
掉臂双仙留不彻，还任人间。
客佩振珊珊。
来贺平安。
年年直待卷灯还。
似是天公偏著意，占破春闲。"
汪元量,"独倚浙江楼，满耳怨笳哀笛。
犹有梨园声在，念那人天北。
海棠憔悴怯春寒，风雨怎禁得。
回首华清池畔，渺露芜烟荻。"
陈著,"世变无情风挟雨。
长夜漫漫，何日开晴午。
白发萧疏惊岁序。
儿嬉漫说重重午。
粒啄偷生如搏黍。
过计何须，负郭多南亩。
曾著宫衣沾雨露。
如今掩袂悲湘浦。"
黄庭坚,"半烟半雨溪桥畔。
渔翁醉著无人唤。
疏懒意何长。
春风花草香。
江山如有待。
此意陶潜解。
问我去何之。
君行到自知。"
石孝友,"空阶雨过。
细草摇摇光入座。
斜日多情。
恋恋幽窗故故明。
沈吟无语。
立遍梧桐庭下树。
病叶先秋。
零乱风前片段愁。"
柳永,"淡荡素商行暮，远空雨歇，平野烟收。
满目江山，堪助楚客冥搜。
素光动、云涛涨晚，紫翠冷、霜横秋。
景清幽。
渚兰香谢，汀树红愁。
良俦。
西风吹帽，东篱携酒，共结欢游。
浅酌低吟，坐中俱是饮家流。
对残晖、登临休叹，赏令节、酩酊方酬。
且相留。
眼前尤物，盏里忘忧。"
贺铸,"彩舫解维官柳。
楼上谁家红袖。
团扇弄微风，如为行人招手。
回首。
回首。
云断武陵溪口。"
晁补之,"归鸟翩翩，楼上黄昏。
黯天气、残照馀痕。
曲阑干里，有个愁人。
向不言中，千载事，一年春。
春来似客，春归如云。
付楼前、行路双轮。
倾江变酒，举斛为尊。
断浮生外，愁千丈，不关身。"
朱敦儒,"泷州几番清秋。
许多愁。
叹我等闲白了、少年头。
人间事。
如何是。
去来休。
自是不归归去、有谁留。"
晏殊,"梅花漏泄春消息。
柳丝长，草芽碧。
不觉星霜鬓边白。
念时光堪惜。
兰堂把酒留嘉客。
对离筵，驻行色。
千里音尘便疏隔。
合有人相忆。"
杨无咎,"芝兰桃李环围著。
拥和气、浮帘幕。
寿交飞争满酌。
一声珠，数敲牙板，应有梁尘落。
腰金虽重何曾觉。
更看悬鱼上麟阁。
不用祖洲寻灵药。
平时阴德，几人今日，额手称安乐。"
欧阳修,"把酒花前欲问他。
对花何吝醉颜酡。
春到几人能烂赏。
何况。
无情风雨等闲多。
艳树香丛都几许。
朝暮。
惜红愁粉奈情何。
好是金船浮玉浪。
相向。
十分深送一声歌。"
夏元鼎,"几载鸡窗求道，费他兔楮铅丹。
经书子史尽蹄筌。
鹿走徒嗟秦汉。
百代兴亡瞬息，徒留纸上陈言。
谁知太始道常存。
乌兔仙家修炼。"
周紫芝,"一点残红欲尽时。
乍凉秋气满屏帏。
梧桐叶上三更雨，叶叶声声是别离。
调宝瑟，拨金猊。
那时同唱鹧鸪词。
如今风雨西楼夜，不听清歌也泪垂。"
张榘,"双阁护仙境，万壑渺清秋。
台躔光动银汉，神秀孕公侯。
胸次千崖灏气，笔底三江流水，姓字桂香浮。
十载洞庭月，今喜照扬州。
捧丹诏，升紫殿，建碧油。
胡儿深避沙漠，铃阁轻裘。
点检召棠遗爱，酝酿潘舆喜色，英裔蔚文彪。
整顿乾坤定，千岁侍宸旒。"
赵崇,"莺歌蝶舞。
池馆春多处。
满架花云留不住。
散作一川香雨。
相思夜夜情。
青衫泪满啼红。
料想故园桃李，也应怨月愁风。"
朱淑真,"春巷夭桃吐绛英。
春衣初试薄罗轻。
风和烟暖燕巢成。
小院湘帘闲不卷，曲房朱户闷长扃。
恼人光景又清明。"
晏几道,"秋千院落重帘暮。
彩笔闲来题绣户。
墙头丹杏雨馀花，门外绿杨风後絮。
朝云信断知何处。
应作襄王春梦去。
紫骝认得旧游踪，嘶过画桥东畔路。"
刘辰翁,"脾神喜乐。
寿酒一杯胜服药。
过却明朝。
顶上新霜也合销。
小春三日。
便觉春暄梅影出。
醉把梅看。
比似茱萸更耐寒。"
刘学箕,"午睡莺惊起。
鬓云偏、未整，凤钗斜坠。
宿酒残妆无意绪，春恨春愁如水。
谁共说、厌厌情味。
手展流苏腰肢瘦，叹黄金、两细香消臂。
心事远，仗谁寄。
帘栊渐是槐风细。
对梧桐、清阴满院，夏初天气。
回首春空梨花梦，屈指从头暗记。
叹薄、抛人容易。
目断孤鸿沈双鲤，恨萧郎、不寄相思字。
幽恨积，黛眉翠。"
吕胜己,"长记浔阳江上宴。
庚公楼上凭阑遍。
北望淮山连楚甸。
真伟观。
中原气象依稀见。
漂泊江湖波浪远。
依然身在蛮溪畔。
愁里不知时节换。
春早晚。
杜娟声里飞花满。"
萧廷之,"复卦起潜龙。
戊己微调未可攻。
九二见龙临卦主，神通。
从此炉中次第红。
泰卦恰相逢。
猛火烧乾藉巽风。
炼就黄芽并白雪，奇功。
还返归坤道始穷。"
方千里,"尽日、任梧桐自飞，翠阶慵扫。
闲云散缟。
秋容莹、暮天清窈。
斜阳到地，楼阁参差帘栊悄。
嫩袖舞凉，拂拂生林表。
荡尘襟，写名。
携手故国，胜事寻踪，松篁幽径。
曲沼瞰静绿，荫檐影、龟鱼小。
信倦迹、归来好。
倩叮咛、长安游子道。
任鬓发霜侵，莫待菱花照。
醉乡深处老。"
张辑,"绿阴凉尊俎。
映双旌、飞翻新带，日边恩露。
千里湖山添鲜碧，玉宇光浮眉妩。
料范老、应难独步。
君亦胸中兵十万，把甘霖、小小春东楚。
江上早，一犁雨。
赤城霞起连天姥。
有丹经、亲曾密授，八篇奇语。
道骨仙风骑鲸客，合侍红云帝所。
且画戟、清香时度。
散入邦人箫鼓里，恰春留、芍药丛歌舞。
还更咏，大鹏赋。"
蒋捷,"冷淡是秋花。
更比秋花冷淡些。
到处芙蓉供醉赏，从他。
自有幽人处士夸。
寂寞两三葩。
昼日无风也带斜。
一片西窗残照里，谁家。
卷却湘裙薄薄纱。"
韩元吉,"红蕖漾月。
薰风特地生梧叶。
一年风月今宵别。
隐隐笙鸾，何处有炎热。
凤凰山下榴花发。
一杯香露融春雪。
幔亭有路通瑶阙。
知我丹成，容我醉时节。"
王之道,"寒雨霏霏江上路。
不见书邮，病目空凝注。
沙觜尽头飞白鹭。
篙师指似人来处。
自笑自怜还自语。
钝滞如君，只合归田去。
竹屋数间环亩。
个中自有无穷趣。"
陆游,"羽箭雕弓，忆呼鹰古垒，截虎平川。
吹笳暮归，野帐雪压青毡。
淋漓醉墨，看龙蛇、飞落蛮笺。
人误许，诗情将略，一时才气超然。
何事又作南来，看重阳药市，元夕灯山。
花时万人乐处，帽垂鞭。
闻歌感旧，尚时时、流涕尊前。
君记取，封侯事在，功名不信由天。"
周邦彦,"仙骨清羸，沈腰憔悴，见傍人、惊怪消瘦。
柳无言，双眉尽日齐斗。
都缘薄幸赋情浅，许多时、不成欢偶。
幸自也，总由他，何须负这心口。
令人恨，行坐儿断了更思量，没心求守。
前日相逢，又早见伊仍旧。
却更被温存後。
都忘了、当时。
便撮、九百身心，依前待有。"
史浩,"是非场，名利海，得丧炎凉徒自苦。
至乐陶陶，唯有醉乡，谁向此间知趣。
花下一杯一杯，且莫把、光阴虚度。
八极神游长寿仙，蜾蠃螟休更觑。"
辛弃疾,"上古八千岁，才是一春秋。
不应此日，刚把七十寿君侯。
看取垂天云翼，九万里风在下，与造物同游。
君欲计岁月，当试问庄周。
醉淋浪，歌窈窕，舞温柔。
从今杖屦南涧，白日为君留。
闻道钧天帝所，频上玉卮春酒，冠拥龙楼。
快上星辰去，名姓动金瓯。"
姜特立,"听说梅山，一邱内、深藏曲折。
过醒心桥下，水光清彻。
迤逦跻攀登翠岭，沈沈烟壑千峰列。
更小亭、风露逼华堂，荷香发。
歌声动，云横阕。
舞腰转，风回雪。
正良辰美景，众宾欢悦。
老子中间聊笑傲，酒行莫放觥筹歇。
愿此生、长似钓璜公，添华发。"
侯置,"金鼎香销沈麝，碧梧影转阑干。
可庭明月绮窗闲。
帘幕低垂不卷。
一自高唐人去，秋风几许摧残。
拂檐修竹韵珊珊。
梦断山长水远。"
石孝友,"潇湘雨打船篷。
别离中。
愁见拍天沧水、搅天风。
留不住。
终须去。
莫匆匆。
後夜一尊何处、与谁同。"
晏几道,"芦鞭坠遍杨花陌，晚见珍珍。
疑是朝云。
来作高唐梦里人。
应怜醉落楼中帽，长带歌尘。
试拂香茵。
留解金鞍睡过春。"
辛弃疾,"见说岷峨千古雪。
都作岷峨山上石。
君家右史老泉公，千金费尽勤收拾。
一堂真石室。
空庭更与添突兀。
记当时，长编笔砚，日日云烟湿。
野老时逢山鬼泣。
谁夜持山去难觅。
有人依样入明光，玉阶之下岩岩立。
琅无数碧。
风流不数平原物。
欲重吟，青葱玉树，须倩子云笔。"
李纲,"仙姝丽绝。
被服红绡肤玉雪。
火齐堆盘。
常得杨妃带笑看。
劳生重马。
远贡长为千古话。
林下甘芳。
却准幽人餍饫尝。"
程垓,"疏疏整整。
风急花无定。
红烛照筵寒欲凝。
时见筛帘玉影。
夜深明月笼纱。
醉归凉面香料。
犹有惜梅心在，满庭误作吹花。"
石孝友,"恼花风雨。
断送春将暮。
底死留春春不住。
那更送春归去。
今朝且赋归与。
明年春满皇都。
共泛桃花锦浪，与君同醉西湖。"
管鉴,"列炬照梅花，仰看满空春雪。
翠幕沈沈天净，挂一钩新月。
微风不动暖光融，金杯堕琼屑。
仿佛暗香吹梦，醉广寒宫阙。"
吴潜,"良辰佳节。
问底事，十番九番为客。
景物春妍，莺花日闹，自是情怀今别。
只有思归魂梦，却怕杜鹃啼歇。
消凝处，正丝杨冉冉，寸肠千折。
谩说。
临曲水，修竹茂林，人境成双绝。
俯仰俱陈，彭殇等幻，何许世殊时隔。
倚楼碧云日暮，漠漠远山千叠，沈醉好，又城头画角，一声声咽。"
王沂孙,"出谷莺迟，踏沙雁少，阴庭宇。
东风似水，尚掩沈香双户。
凭莓阶、雪痕乍铺，那回已趁飞梅去。
奈柳边占得，一庭新暝，又还留住。
前度。
西园路。
记半袖争持，斗娇眉妩。
琼肌暗怯，醉立千红深处。
问如今、山馆水村，共谁翠幄蕙炷。
最难禁、向晚凄凉，化作梨花雨。"
蔡伸,"花冠鼓翼东方动。
兰闺惊破辽阳梦。
翠被小屏山。
晓窗灯影残。
并头双燕语。
似诉横塘雨。
风雨晓寒多。
征人可奈何。"
黄机,"忆自别郎时，数到郎归日。
及至郎归郎又行，泪脸香红湿。
残梦怕寻思，绣慵收拾。
夏簟青青白昼长，背倚阑干立。"
史浩,"万斛黄金迷俯仰。
轻不碍飞双桨。
光透碧霄千万丈。
真堪赏。
恰如镜里人来往。"
贺铸,"留征辔，送离杯。
羞泪下，拈青梅。
低声问道几时回。
秦筝雁促，此夜为谁排。
君去也，远蓬莱。
千里地，信音乖。
相思成病底情怀。
和烦恼，寻个便，送将来。"
欧阳修,"落花浮水树临池。
年前心眼期。
见来无事去还思。
而今花又飞。
浅螺黛，淡燕脂。
闲妆取次宜。
隔帘风雨闭门时。
此情风月知。"
陈亮,"篱菊吐寒花，香弄小园秋色。
携手画阑西畔，忆去年同摘。
小亭依旧锁西风，往事已无迹。
懒向碧云深处，问征鸿消息。"
晏殊,"燕子欲归时节，高楼昨夜西风。
求得人间成小会，试把金尊傍菊丛。
歌长粉面红。
斜日更穿帘幕，微凉渐入梧桐。
多少襟怀言不尽，写向蛮笺曲调中。
此情千万重。"
曹勋,"梅拥繁枝，香飘翠帘，钧奏严陈华宴。
诚孝感南极，老人星垂眷。
东朝功崇庆远，享五福、长乐金殿。
兹时寿协七旬，庆古今来稀见。
慈颜绿发看更新，玉色粹温，体力加健。
导引冲和气，觉春生酒面。
龙章亲献龟台祝，与中宫、同诚欢忭。
亿万斯年，当蓬莱、海波清浅。"
李曾伯,"问孀娥、厌看人，唯复厌人看。
正凉宵准拟，招延素魄，慰藉苍颜。
廉纤梧桐细雨，吹彻玉箫寒。
仿佛山河影，只在云端。
又似去年今夕，枉教人愁怅，立尽阑干。
想菱花尘匣，憔悴女乘鸾。
恨无从、一登天柱，约宾朋、随分荐清欢。
持杯祝，老蟾无恙，留待明年。"
黄机,"春愁几许，似春云蔼蔼，连空无数。
□□眉尖偏易得，没个因由分付。
杨柳烟浓，海棠花暗，绿涨墙头路。
小楼应是，有人和泪凝伫。
长记宝轴妆成，鸳鸯绣懒，轻笑歌金缕。
香雪精神依旧否，风月谁怜虚度。
带减衣宽，十分憔悴，两下平分取。
黄昏可更，子规声碎烟坞。"
张先,"素藕抽条未放莲。
晚蚕将茧不成眠。
若比相思如乱絮。
何异。
两心俱被暗丝牵。
暂觉欲归还是恨。
莫问。
有情谁信道无缘。
有似中秋云外月。
皎洁。
不团圆待几时圆。"
李流谦,"玉林照坐。
簌簌花微堕。
春院静，烟扉锁。
黛轻妆未试，红淡唇微破。
清瘦也，算应都是风流过。
把盏对横枝，尚忆年时个。
人不见，愁无那。
绕林霜掠袂，嚼蕊香黏唾。
清梦断，更随月色禁持我。"
杨炎正,"梦里骖鸾驭。
望蓬莱不远，翩然被风吹去。
吹到楚楼烟月上，不记人间何处。
但疑是、蓬壶别所。
缥缈霓裳天女队，奉一仙、满把流霞举。
如唤我，醉中舞。
醉醒梦觉知何许。
问潇湘今日，谁与主盟尊俎。
无限青春难老意，拟倩管弦寄与。
待新筑沙堤稳步。
万里云霄都历遍，却依前、流水桃源路。
留此笔，为君赋。"
张榘,"小蛮才把鸳衾折。
妆就梳横月。
探梅不似旧年心。
却爱窗前纸帐、十分清。
朔风吹起寒云动。
午寝都无梦。
黄昏更被竹枝声。
唤起醒醒相对、一灯青。"
曹组,甚时得归京里去。
侯置,"衰翁憨甚，向尊前、手拈一枝寒玉。
想见梅台花更好，一片琼田栖绿。
短辔轻舆，大家同去，取酒偿馥。
元来春晚，万包空间黄竹。
休恨雪小云娇，出群风韵，已觉桃花俗。
羯鼓声高回笑脸，怎得天公来促。
江上风平，岭南人远，谁度单于曲。
明朝酒醒，但馀诗兴天北。"
向子,"花如颊。
梅如叶。
小时笑弄阶前月。
最盈盈。
最惺惺。
闲愁未识、无计定深情。
十年空省春风面。
花落花开不相见。
要相逢。
得相逢。
须信灵犀，中自有心通。
同杯勺。
同斟酌。
千愁一醉都推却。
花阴边。
柳阴边。
几回拟待、偷怜不成怜。
伤春玉瘦慵梳掠。
抛掷琵琶闲处著。
莫猜疑。
莫嫌迟。
鸳鸯翡翠，终是一双飞。"
晁补之,"别日常多，会时常少天难晓。
正喜花开，又愁花谢，春也似人易老。
惨无言、念旧日朱颜，清欢莫笑。
便苒苒如云，霏霏似雨，去无音耗。
追想墙头梅下，门里桃边，名利为伊都忘了。
血写香笺，泪封罗帕，记三日、离肠恨搅。
如今事，十二楼空凭谁到。
此情悄。
拟回船、武陵路杳。"
贺铸,"湖上兰舟暮发。
扬州梦断灯明灭。
想见琼花开似雪。
帽檐香，玉纤纤，曾为折。
渔管吹还咽。
问何意、煎人愁绝。
江北江南新念别。
掩芳尊，与谁同，今夜月。"
李处全,"薰风庭院燕双飞。
园柳啭黄鹂。
是处蜂狂蝶乱，元来绿暗红稀。
衫笼白苎，琴推绿绮，满眼新诗。
好个江南风景，杜鹃犹自催归。"
葛长庚,"古寺枕空山，楼上昏钟静。
饥鼠偷灯尾蘸油，悄悄无人影。
长剑匣中鸣，今古深思省。
此夕行藏独倚楼，风雨凄凄冷。"
欧阳修,"白雪梨花红粉桃。
露华高。
垂杨慢舞绿丝绦。
草如袍。
风过小池轻浪起，似江皋。
千金莫惜买香醪。
且陶陶。"
辛弃疾,"云卧衣裳冷。
看萧然、风前月下，水边幽影。
罗袜尘生凌波去，汤沐烟江万顷。
爱一点、娇黄成晕。
不记相逢曾解佩，甚多情、为我香成阵。
待和泪，收残粉。
灵均千古怀沙恨。
□当时、匆匆忘把，此仙题品。
烟雨凄迷损，翠袂摇摇谁整。
谩写入、瑶琴幽愤。
弦断招魂无人赋，但金杯的银台润。
愁酒，又独醒。"
李之仪,"万事都归一梦了。
曾向邯郸，枕上教知道。
百岁年光谁得到。
其间忧患知多少。
无事且频开口笑。
纵酒狂歌，销遣闲烦恼。
金谷繁华春正好。
玉山一任樽前倒。"
吕渭老,"花色撩人红入眼。
可是东君，要得人肠断。
欲诉深情春不管。
风枝雨叶空撩乱。
谩插一枝飞一盏。
小赏幽期，破我平生愿。
珍约未成春又短。
但凭蝴蝶传深怨。"
吴潜,"白鹭立孤汀。
行人长短亭。
正垂杨、芳草青青。
岁月尽抛尘土里，又隔日、是清明。
日暮碧云生。
魂伤老泪横。
算浮生、较甚浮名。
万事不禁双鬓改，谁念我、此时情。"
杨炎正,"杖屦觅春色，行遍大江西。
访花问柳，都自无语欲成蹊。
不道七州三垒，今岁五风十雨，全是太平时。
征辔晚乘月，渔钓夜垂丝。
诗书帅，坐围玉，尘挥犀。
兴方不浅，领袖风月过花期。
只恐梅梢青子，已露调羹消息，金鼎待公归。
回首腾王阁，空对落霞飞。"
张炎,"乱红飞已无多，艳游终是如今少。
一番雨过，一番春减，催人渐老。
倚槛调莺，卷帘收燕，故园空杳。
奈关愁不住，悠悠万里，浑恰似、天涯草。
不拟相逢古道。
才疑梦、又还惊觉。
清风在柳，江摇白浪，舟行趁晓。
遮莫重来，不如休去，怎堪怀抱。
那知又、五柳门荒，曾听得、鹃啼了。"
洪皓,"圃蕙庭桐凋大半。
西风不借行人便。
不用留题明月观。
西园宴。
颜酡浪说觞无算。
万斛羁愁推不远。
千杯鲁酒何曾见。
却羡南宾凫与雁。
行不乱。
哀鸣直到翻江岸。"
洪皓,"侍宴乐游游赏惯。
今兹吊影难呼伴。
欲上望乡台复倦。
愁满眼。
琵琶莫写昭君怨。
满目平芜无足玩。
南冠未税徒增欢。
万里庭闱安否断。
形魂散。
此身何暇穷游观。"
张先,"缭墙重院，时闻有、啼莺到。
绣被掩馀寒，画幕明新晓。
朱槛连空阔，飞絮无多少。
径莎平，池水渺。
日长风静，花影闲相照。
尘香拂马，逢谢女、城南道。
秀艳过施粉，多媚生轻笑。
斗色鲜衣薄，碾玉双蝉小。
欢难偶，春过了。
琵琶流怨，都入相思调。"
葛郯,"风摇丹髻，叶翦西岩树。
岁律峥嵘又如许。
看千峰倒影，浮动觥船，纱窗外，万幅鲛绡斗舞。
五弦弹不尽，碧落天高，隐隐孤鸿向云度。
送斜红敛尽，催上蟾钩，金风细，点破瑶阶白露。
任笛声、吹残一帘秋，看人□栏□，暮云高处。"
韩元吉,"烟霄脉脉停机杼。
双鹊飞来语。
踏歌声转玉钩斜。
好是满天风露、一池花。
离多会少从来有。
不似人间久。
欢情谁道隔年迟。
须信仙家日月、未多时。"
王之道,"出户绣帘垂。
拂面从他细细吹。
乘兴有谁招访戴，难为。
暖帐薰炉醉不知。
闲看逐风时。
欲著梅花又却飞。
雅兴佳人回舞袂，相宜。
试比冰肌可煞肥。"
张炎,"行行且止。
把乾坤收入，篷窗深里。
星散白鸥三四点，数笔横塘秋意。
岸觜冲波，篱根受叶，野径通村市。
疏风迎面，湿衣原是空翠。
堪叹敲雪门荒，争棋墅冷。
苦竹鸣山鬼。
纵使如今犹有晋，无复清游如此。
落日黄沙，远天云淡，弄影芦花外。
几时归去，翦取一半烟水。"
张孝祥,"落霞残照横西阁。
阁西横照残霞落。
波浅戏鱼多。
多鱼戏浅波。
手携行客酒。
酒客行携手。
肠断九歌长。
长歌九断肠。"
洪咨夔,"苍鹤飞来水竹幽。
初弦凉月一帘秋。
木犀花底试新。
凤味砚供无尽藏，龙飞榜占最高头。
慈闱洗眼看封侯。"
王义山,"宇宙邮亭耳，游子问舟归。
滩上滩下，转柁欲速□□迟。
安得泛河一叶，寻见江南归处，多只是旬馀。
此身无地著，惊浪湿征衣。
独张翰，见风起，早知机。
谁把乘舟，偏重良策济明时。
夷岛人烟相接，恰在永嘉上浦，猛忆浩然诗。
乡闾万馀里，失路一相悲。"
张榘,"暮云低锁荒台，凭阑四望天垂地。
曼花半夜，蜚香缭绕，昔人曾记。
往事悠悠，物华非旧，江山仍丽。
怅斜阳芳草，长安不见，谁共洒、新亭泪。
开放青峦旧址。
动骚人、一番词意。
青油幕里，相忘鱼鸟，水边云际。
却恨清游，未能追逐，区区僚底。
问何时，脱了尘埃墨绶，为虚斋醉。"
韩元吉,"万古光寒太白精。
直宜分作两郎星。
不然安得难兄弟，先後尧三荚生。
霜月冷，斗杓横。
老人今夜已齐明。
他年莫作郎星看，两两台躔拱太清。"
蔡伸,"昨夜中秋今夕望，十分桂影团圆。
玉人相对绿尊前。
素娥有恨，应是妒蝉娟。
人静小庭风露冷，歌声特地清圆。
醉红醺脸髻鬟偏。
翠裙轻皱，端的为留仙。"
吴文英,"东风客雁溪边道。
带春去、随春到。
认得踏青香径小。
伤高怀远，乱云深处，目断湖山杳。
梅花似惜行人老。
不忍轻飞送残照。
一曲秦娥春态少。
幽香谁采，旧寒犹在，归梦啼莺晓。"
吴文英,"金井空阴，枕痕历尽秋声闹。
梦长难晓。
月树愁鸦悄。
梅压檐梢，寒蝶寻香到。
窗黏了。
翠池春小。
波冷鸳鸯觉。"
贺铸,"采山涌起翠楼空。
箫鼓沸春风。
桂娥唤回清昼，夹路宝芙蓉。
长步障，小纱笼。
偶相逢。
艳妆宜笑，隐语传情，半醉醒中。"
黄人杰,"年时今日，御双凫曾到、蓬壶方丈。
元是王孙生此夕，红紫娇春成行。
数曲栏干，一双荚，正傍瑶阶长。
风帘斜处，有时新燕来往。
犹记不住称觞，挥毫著语，更与书扁榜。
转首还逢汤饼客，景物依然和畅。
待赋新词，说些消息，教倩飞琼唱。
南班虚席，看随丹诏东上。"
柳永,"秀香家住桃花径。
算神仙、才堪并。
层波细翦明眸，腻玉圆搓素颈。
爱把歌喉当筵逞。
遏天边，乱云愁凝。
言语似娇莺，一声声堪听。
洞房饮散帘帏静。
拥香衾、欢心称。
金炉麝袅青烟，凤帐烛摇红影。
无限狂心乘酒兴。
这欢娱、渐入嘉景。
犹自怨邻鸡，道秋宵不永。"
沈瀛,"裘带功名，裤襦歌颂，世间谁似公贤。
去年江上，谈笑息狼烟。
多少宜民事了，芹宫内、华屋修椽。
邦人爱，频频借寇，飞诏下甘泉。
开筵。
春昼永，朱颜相对，三凤齐肩。
正鸾鸣丹桂，凤映红莲。
人道名驹千里，他年事、能继青毡。
休辞醉，三槐影里，岁岁捧金船。"
张孝祥,"阿母蟠桃不记春。
长沙星里寿星明。
金花罗纸新裁诏，贝叶旁行别授经。
同犬子，祝龟龄。
天教二老鬓长青。
明年今日称觞处，更有孙枝满谢庭。"
史达祖,"黄花惊破九日愁。
正寒城、风雨怨秋。
愁便是、秋心也，又随人、来到画楼。
因缘幸自天安顿，更题红、不禁御沟。
待写与、相思话，为怕奴、憔悴且休。"
史浩,"槐夏阴浓，笋成竿、红榴正堪攀折。
菖碎琼，角黍堆金，又赏一年佳节。
宝觥交劝殷勤愿，把玉腕、彩丝双结。
最好是，龙舟竞夺，锦标方彻。
此意凭谁向说。
纷两岸，游人强生区别。
胜负既分，些个悲欢，过眼尽归休歇。
到头都是强阳气，初不悟、本无生灭。
见破底，何须更求指诀。"
葛立方,"寄径濉阳，陌上忽看，夭桃李争春。
又见楚宫，行雨洗芳尘。
红艳霞光夕照，素华琼树朝新。
为奇姿芳润，拟倩游丝，留住东君。
拾遗杜老，犹爱南塘，寄情萝薜山林。
争似此、花如姝丽，獭髓轻匀。
不数江陵玉杖，休夸花岛红云。
少须澄霁，一番清影，更待冰轮。"
欧阳修,"梅梢弄粉香犹嫩。
欲寄江南春信。
别後寸肠萦损。
说与伊争稳。
小炉独守寒灰尽。
忍泪低头画尽。
眉上万重新恨。
竟日无人问。"
刘辰翁,"道醉乡、无边无岸，一尊到彼殊径。
是间转海人知处，尺地不教渠剩。
尊亦瘿。
问一斗消酲，一石犹难信。
临风小等。
记我友醒狂，相从有意，中路恨羌永。
梅花晚，早已雪堆余鬓。
此花宁复风韵。
空寒独倚天为主，天又几时曾定。
今为晋。
看秦女山中，绿发垂垂顶。
百年一瞬。
叹高卧北窗，闲过五十，无说答形影。"
程垓,"小小红泥院宇，深深翠色屏帷。
簇定熏炉酥酒软，门外东风寒不知。
恰疑三月时。
钗影半欹绿子，歌声轻度红儿。
醉里不愁更漏断，更要梅花看几枝。
起来霜月低。"
张抡,"鸣榔惊起鹭鸶飞。
山远水弥弥。
米贱茅柴酒美，霜清螃蟹螯肥。
人生所贵，逍遥快意，此外皆非。
却笑东山太傅，几曾梦见蓑衣。"
袁去华,"东风吹恨著眉心。
金约瘦难任。
西窗翦烛浑如梦，最愁处、南陌分襟。
香歇绣囊，尘生罗幌，憔悴到如今。
小花幽院夜沈沈。
凉月转槐阴。
拂墙树动开朱户，又赢得、愁与更深。
青翼不来，征鸿难倩，流怨入瑶琴。"
卢炳,"客里惊嗟又岁除。
萧萧寒雨滴茅庐。
山深溪转泉声碎，夜永风摇烛影孤。
冷甚只多烧木叶，诗成无处写桃符。
强酬节物聊清酌，今岁屠苏自取疏。"
韩,"风暖晨光寂寂，月明夜气沈沈。
山间林下步轻阴。
花柳飞绵布锦。
酒病向谁能遣，春愁惟我难禁。
尊前一曲断肠声。
梦破晓窗枕。"
欧阳修,"柳外轻雷池上雨，雨声滴碎荷声。
小楼西角断虹明。
阑干倚处，待得月华生。
燕子飞来窥画栋，玉钩垂下帘旌。
凉波不动簟纹平。
水精双枕，傍有堕钗横。"
刘辰翁,"锦岸吴船鼓。
问沙鸥、当日沈湘，是何端午。
长恨青青朱门艾，结束腰身似虎。
空泪落、婵媛女。
我醉招累清醒否，算平生、清又醒还误。
累笑我，醉中语。
黄头舞棹临江处。
向人间、独竞南风，叫云激楚。
笑倒两崖人如蚁，不管颓波千屡。
忽惊抱、汨罗无柱。
乃渔歌斜阳外，几书生、能办投湘赋。
歌此恨，泪如缕。"
郭应祥,"佳辰昨日传筒黍。
今朝重把离觞举。
别驾奉安舆。
前呵方塞途。
庞眉真寿相。
两处交迎养。
庾岭到星沙。
风光属一家。"
张孝祥,"爱而不见。
立马章台空便面。
想像娉婷。
只恐丹青画不成。
诗人老去。
恰要莺莺相伴住。
试与平章。
岁晚教人枉断肠。"
曾觌,"艳苞初拆。
偏借东君力。
上苑梨花风露湿。
新染胭脂颜色。
玉人小立帘栊。
轻匀媚脸妆红。
斜插一枝云鬓，看谁剩□春风。"
邓肃,"竹影窥灯暗，泉声语夜长。
小窗无梦到高唐。
独引三杯长啸、步修廊。
月午衣衫冷，莲开风露香。
阑干西角下银潢。
我欲乘槎天上、泛寒光。"
魏了翁,"清燕卧霜角，月魄几回哉。
一声云雁清叫，推枕赋归来。
流水落花去路，画象棠阴陈迹，霄观傍楼台。
别忆入梅艳，愁色上田莱。
记来时，惊列缺，走吴回。
人间都失匕箸，老婢亦惊猜。
匹马晓风鞭袖，孤堞暮烟烽柝，辉却挂蛇杯。
不负此邦去，笑口也应开。"
苏轼,"海南奇宝。
铸出团团如栲栳。
曾到。
乞得山头玉女盆。
绛州王老。
百岁痴顽推不倒。
海口如门。
一派黄流已电奔。"
向,"酒阑枕新凉夜。
断尽人肠也。
西风吹起许多愁。
不道沈腰潘鬓、不禁秋。
如今病也无人管。
真个难消遣。
东邻一笑直千金。
争奈茂陵情分、在文君。"
张元干,"小楼南陌。
翠金勒，谁家春色。
冷雨吹花，禁烟怯柳，伤心行客。
少年百万呼卢，拥越女、吴姬共掷。
被底香浓，尊前烛灭，如今消得。"
郭应祥,"怪得欢声满十龙。
诞辰和气敌严冬。
安书莲幕欣频到，庆事花城喜屡逢。
琼液泛，宝熏浓。
华堂交口祝椿松。
阿姑同健夫偕老，会有重重锦诰封。"
曹勋,"谁将春信到长安。
江南腊向残。
玉妃何事在人间。
冰肌莹素颜。
新月上，怯轻寒。
香心破紫檀。
数枝斜傍小亭闲。
黄昏人倚阑。"
韩,"杏花雨里东风峭。
不比寻常开了。
枝上飞来多少。
人与春将老。
山城灯火笙箫杳。
梦到十洲三岛。
睡觉绮窗清晓。
绿遍池塘草。"
吕本中,"恨君不似江楼月，南北东西。
只有相随无别离。
恨君却似江楼月，暂满还亏。
暂满还亏。
待得团团是几时。"
管鉴,"去岁兹辰，记称寿、曾陪燕席。
明朝更、屈公扶醉，相过为客。
间世生贤元自异，偶然先後欢连日。
怅如今、五岭望三湘，云霄隔。
松鹤算，璋德。
廊庙器，神仙格。
想尊前仍唱，雪中晴色。
公上清都调鼎鼐，我归旧隐寻泉石。
愿年年、东阁燕嘉宾，常相忆。"
刘过,"古岂无人，可以似吾，稼轩者谁。
拥七州都督，虽然陶侃，机明神鉴，未必能诗。
常衮何如，羊公聊尔，千骑东方侯会稽。
中原事，纵匈奴未灭，毕竟男儿。
平生出处天知。
算整顿乾坤终有时。
问湖南宾客，侵寻老矣，江西户口，流落何之。
尽日楼台，四边屏幛，目断江山魂欲飞。
长安道，奈世无刘表，王粲畴依。"
吴潜,"笑口开能几。
把年年、芳情冶思，总抛闲里。
桃杏枝头春才半，寒食清明又是。
但岁月、飙飞川逝。
回首秦楼双燕语，到如今、目断斜阳外。
将往事，试重记。
香罗尚有相思泪。
算人生、新愁易积，旧欢难继。
水上流红无觅处，还隔关山万里。
但赢得、新来憔悴。
昨夜东风颠狂後，想馀芳、尽是飘零底。
词写就，倩谁寄。"
刘克庄,"犹记臣之少。
兴狂时、过陈遵饮，对孙登啸。
岁晚登临多感慨，但觉齐山诗妙。
任蓉月、柳风吹照。
金印不来丹飞去，拟神仙、富贵都差了。
空铸错，与人笑。
九年前拜悬车表。
试回看、柴桑菊老，玄都花少。
周也曾言殇子寿，佛以白头为夭。
末後句、岩头曾道。
头似秃巾裹懒，最不宜蝉冕宜僧帽。
杯中物，直须。"
姜夔,"凉夜摘花钿，苒苒动摇云绿。
金络一团香露，正纱厨人独。
朝来碧缕放长穿，钗头挂层玉。
记得如今时候，正荔枝初熟。"
马子严,"深约海棠开，一庭儿女。
共插满头笑相语。
入春准备了，到今朝团聚。
近来都不怕，风和雨。
一个一杯，君山绿醑。
何必贪多似彭祖。
但须看遍，子生孙孙生子。
便年年拼一醉，花前舞。"
赵长卿,"玉龙声杳，正瑶台曲舞，香山初彻。
褪粉掐酥千万颗，满地平铺银雪。
草褥香茵，苔钱买住，留待黄昏月。
有人妆罢，对花凝伫愁绝。
休更恨落羞开，东君情分，自古多离别。
好把芳心收拾取，与个和羹人说。
摆脱风尘，消停酸苦，终有成时节。
浮花浪蕊，到头不是生活。"
韩,"点点淮山，迢迢江水，分明别是风光。
地灵人杰，星斗烂文章。
初度充闾佳气，当年瑞、应弄璋。
薰弦奏，凉宵宝月，玉井藕花香。
清真，如逸少，兰亭修竹，曲水流觞。
想醉乡日永，地久天长。
小驻屏星怀玉，飞凫、元在行。
功名事，云龙风虎，行矣佩金章。"
杜安世,"锦机织了相思字。
天涯路远无由寄。
寒雁只衔芦。
何曾解寄书。
缄封和血泪。
目断西江水。
拟欲托双鱼。
问君情有无。"
程大昌,"冰容玉格，笑桃杏、非是闺帏装束。
待要舒华那更管，朔气凝波僵木。
五鬣山松，万年宫树，仅仅存馀绿。
一枝寄赠，教渠知道春复。
宁解车马成蹊，高标宜雪月，仍便溪谷。
纵有知闻，谁办得、驾野凌寒秉烛。
尽更荒闲，终难掩抑，风里香千斛。
林兴尽，此时鼎味翻足。"
陈允平,"两台帘对卷，燕芹香、风花近清明。
望春弥柳际，流红水布，暖天晴。
谁信闲襟似水，时忆语溪耕。
襟抱番江阔，云远波平。
静昼轻挥玉尘，见春扉草绿，暮冶烟青。
问清华姓字，几度录虬屏。
看西湖、一汀鸳鹭，正晓风、残月两三星。
早归来，赴花鱼宴，宫树闻莺。"
程垓,"日下船篷人未起。
一个燕儿，说尽伤春意。
江上残花能有几。
风催雨促成容易。
湖海客心千万里。
著力东风，推得人行未。
相次桃花三月水。
菱歌谁伴西湖醉。"
刘辰翁,"黄鸡喔喔催人起。
困不成眠窗似水。
清露不曾寒。
朝来起自难。
家人当睡美。
又忆归程几。
不管湿阑干。
芙蓉花自看。"
辛弃疾,"梨花著雨晚来晴。
月胧明。
泪纵横。
绣阁香浓，深锁凤箫声。
未必人知春意思，还独自，绕花行。
酒兵昨夜压愁城。
太狂生。
转关情。
写尽胸中，磊未全平。
却与平章珠玉价，看醉里，锦囊倾。"
吕胜己,"金枝联玉叶。
世代有宗英，声华烨烨。
君侯更超绝。
抱不群才气，壮图英发。
津途轨辙。
□武上、青宵迥别。
自玉阶、契合君王，拍拍满怀风月。
奇绝。
身居萧散，志在功名，眼高天阔。
恩来魏阕。
长江上、驻旌节。
待胡尘有警，纶巾羽扇，谈笑周郎事业。
恁时看、国倚强宗，诏褒伟烈。"
杜安世,"雪肌轻，花脸薄。
愁困不梳掠。
眉翠袅，眼波长。
偎人言语香。
看难厌，怜不足。
苦恨别离何速。
珠树远，彩鸾孤。
今生重见无。"
欧阳修,"群芳过後西湖好，狼籍残红。
飞絮。
垂柳阑干尽日风。
笙歌散尽游人去，始觉春空。
垂下帘栊。
双燕归来细雨中。"
方千里,"花幕高烧烛，兽炉深炷香。
寒色上楼阁，春威遍池塘。
多情天孙罢织，故与玉女穿窗。
素脸浅约宫装。
风韵胜笙簧。
游冶寻旧侣，尊酒老吾乡。
清歌度曲，何妨尘落雕梁。
任瑶阶平尺，珠帘人报，剩拼酩酊飞羽觞。"
程,"消得雕栏，也不枉教，车马如狂。
怪元和一事，韩公子者，归来斫去，玉毁冈。
为解花嘲，朝来试看，采佩殷霞露香。
君休怪，算只缘太艳，俗障难降。
诗人未易平章。
向百卉、雕零独後装。
看洪炉大器，从来成晚，只须这著，也做花王。
况是月坡，花围一尺，压尽纷纷琐细芳。
还堪笑，笑龙锺老凤，方入都堂。"
可,"三十六般包一袋。
脓囊臭秽犹贪爱。
恰似蜣螂推粪块。
无停待。
朝朝只在尘中め。
若解坚心生重悔。
宁拘恶逆并魁脍。
一念能消千劫罪。
生华内。
满身璎珞鸣珂佩。"
洪适,"寒食。
人如织。
藉草临流罗饮席。
阳春有脚森双戟。
和气欢声洋溢。
洲边药灶成陈迹。
九曜摩挲奇石。"
赵令,"玉枕生凉，金缸传晓，败叶飞破清秋。
雨馀翻浪，渺渺阻行舟。
暂系汀洲侧畔，风夜起、荻叶添愁。
银屏远，龙香渐尽，还是梦扬州。
更筹。
何太永，当年情事，今日堪酬。
最苦恨红楼，笑我飘浮。
为寄相思细字，教字字、愁蹙眉头。
凄凉久，渔人唱晓，随月过横沟。"
柳永,"断云残雨。
洒微凉、生轩户。
动清籁、萧萧庭树。
银河浓淡，华星明灭，轻云时度。
莎阶寂静无睹。
幽蛩切切秋吟苦。
疏篁一径，流萤几点，飞来又去。
对月临风，空恁无眠耿耿，暗想旧日牵情处。
绮罗丛里，有人人、那回饮散，略曾谐鸳侣。
因循忍便睽阻。
相思不得长相聚。
好天良夜，无端惹起，千愁万绪。"
赵长卿,"把酒相劳苦，月色耀天章。
冰轮碾破寒碧，飞入酒樽凉。
击节词人妙句，吸此清辉万丈，肺腑亦生光。
揽袂欲仙举，逸兴共天长。
日边客，幕中俊，坐间狂。
浩歌清啸，恍然云海渺茫茫。
唤醒谪仙苏二，何事常愁客少，更恐被云妨。
月与人长好，广大醉为乡。"
吴潜,"苕水能清，更有人如水。
秋水横边簇远山，相对盈盈里。
溪上有鸳鸯，艇子频惊起。
何似收归碧玉池，长在阑干底。"
李纲,"晚春天气融和，乍惊密雪烟空坠。
因风飘荡，千门万户，牵情惹思。
青眼初开，翠眉才展，小园长闭。
又谁知化作，琼花玉屑，共榆荚、漫天起。
深院美人慵困，乱云鬟、尽从妆缀。
小廊回处，氍毹重叠，轻拈却碎。
飞入楼台，舞穿帘幕，总归流水。
怅青春又过，年年此恨，满东风泪。"
赵长卿,"客里情怀谁可表。
凄凉举目知多少。
强饮强歌还强笑。
心悄悄。
从头彻底思量了。
当日相逢非草草。
果然恩爱成烦恼。
稳整征鞍归去好。
重厮守。
相期待与同偕老。"
周邦彦,"花竹深，房栊好。
夜阒无人到。
隔窗寒雨，向壁孤灯弄馀照。
泪多罗袖重，意密莺声小。
正魂惊梦怯，门外已知晓。
去难留，话未了。
早促登长道。
风披宿雾，露洗初阳射林表。
乱愁迷远览，苦语萦怀抱。
谩回头，更堪归路杳。"
可,"佛赞西方经现在。
广长舌相三千界。
为要众生生信解。
临终迈。
不修净业犹何待。
七宝池塘波一派。
莲华朵朵车轮大。
华内托生真自在。
分三辈。
阿跋致长无退。"
魏了翁,"老眼静中看。
知我其天。
纷纷得失了无关。
花柳乾坤春世界，著我中间。
世念久阑珊。
随寓随安。
人情犹望衮衣还。
我愿时清无一事，尽使公闲。"
石孝友,"瘦颊凝酥，残妆弄酒，相逢一笑东风。
并肩携手，羞落可怜红。
疑是回心院里，埋醉首、吐作芳丛。
无端处，雄蜂雌蝶，相美两情通。
一从。
攀折後，汉皋失，铜雀春空。
想桃叶桃根，此恨能同。
多谢金銮旧客，收拾在、芸阁签中。
还知否，窃香传粉，输与蠹书虫。"
柳永,"香靥深深，姿姿媚媚，雅格奇容天与。
自识伊来，便好看承，会得妖娆心素。
临歧再约同欢，定是都把、平生相许。
又恐恩情，易破难成，未免千般思虑。
近日书来，寒喧而已，苦没忉忉言语。
便认得、听人教当，拟把前言轻负。
见说兰台宋玉，多才多艺善词赋。
试与问、朝朝暮暮。
行云何处去。"
黄庭坚,"月侧金盆堕水，雁回醉墨书空。
君诗秀色雨园葱。
想见衲衣寒拥。
蚁穴梦魂人世，杨花踪迹风中。
莫将社燕等秋鸿。
处处春山翠重。"
毛滂,"重芳叠秀。
风约仙云皱。
椿不争年松与寿。
共出皇家忠孝。
仁深枯冷皆蒙。
托根不倚东风。
日照恩光万里，暖生塞草丛中。"
苏轼,"白雪清词出坐间。
爱君才器两俱全。
异乡风景却依然。
可恨相逢能几日，不知重会是何年。
茱萸仔细更重看。"
苏轼,"两两轻红半晕腮。
依依独为使君回。
若道使君无此意。
何为。
双花不向别人开。
但看低昂烟雨里。
不已。
劝君休诉十分杯。
更问尊前狂副使。
来岁。
花开时节与谁来。"
曹勋,"枫落吴江肃晓霜。
洞庭波静耿云光。
芳苞照眼黄金嫩，纤指开新白玉香。
盐胜雪，喜初尝。
微酸历齿助新妆。
直须满劝三山酒，更喜持杯云水乡。"
毛滂,"檀板一声莺起速。
山影穿疏木。
人在翠阴中，欲觅残春，春在屏风曲。
劝君对客杯须覆。
灯照瀛洲绿。
西去玉堂深，魄冷魂清，独引金莲烛。"
卢炳,"梦回小枕寒玉。
博山香暖沈烟续。
帷薄怯轻纱。
风牵幌带斜。
夜窗云影细。
月送花阴至。
身世在陶唐。
闲愁不挂肠。"
舒づ,"重帘小阁香云暖。
黛拂梳妆浅。
玉箫一曲杜韦娘。
谁是苏州刺史、断人肠。
醉归旋拨红炉火。
却倚屏山坐。
银缸明灭月横斜。
还是画楼角送、小梅花。"
赵长卿,"东风卷尽辛夷雪。
逆旅清明节。
黄昏烟雨失前山。
陟遍朱栏、酒噤不禁寒。
归来谁护衣篝火。
倒拥文鸳卧。
可堪连夜子规啼。
唤得春归、人却未成归。"
陆游,"七十衰翁，不减少年豪气。
似天山、凄凉病骥。
铜驼荆棘，洒临风清泪。
甚情怀、伴人儿戏。
如今何幸，作个故溪归计。
鹤飞来、晴岚暖翠。
玉壶春酒，约群仙同醉。
洞天寒、露桃开未。"
魏了翁,"曾记刘安鸡犬，误随鼎灶登仙。
十年尘土行缠。
怪见霞觞频劝。
会合元非择地，乖逢宁得非天。
妇闻风月正б娟。
亲泼床头醅面。"
蔡伸,"南窗月满。
绣被堆香暖。
苦恨春宵更漏短。
应讶郎归又晚。
征帆初落桥边。
迎门一笑嫣然。
今夜流霞共酌，何妨金盏垂莲。"
赵长卿,"先生德行冠南丰。
锦绣作心胸。
暂屈徒劳州县，文章後进宗工。
督邮纲纪，才高幕府，雅望尤崇。
此去定膺光宠，且须满醉西东。"
曹冠,"日暖烟轻，竹梢映、花阴凌乱。
微风皱、池光青碧，绿杨垂岸。
艳杏墙头红粉媚，幽兰砌下飘香暖。
称邀宾、明日去寻芳，频欢宴。
光景速，浑如箭。
醉梦里，春强半。
且花前莫厌，玉杯频劝。
一枕游仙方警悟，浮名自笑犹萦绊。
醉挥毫、付与雪儿歌，娇莺啭。"
葛胜仲,"已过春分春欲去。
千炬花间，作意留春住。
一曲清歌无误顾。
绕梁馀韵归何处。
尽日劝春春不语。
红气蒸霞，且看桃千树。
才子霏谈更五鼓。
剩看走笔挥风雨。"
曹勋,"连面霜风。
野馆山村逢至日，开怀欲酒杯空。
与谁同。
一缄来信托飞鸿。
信里催归无限意，黄昏应是出房栊。
夜香浓。"
吴文英,"倾国倾城，非花非雾，春风十里独步。
胜如西子妖娆，更比太真澹泞。
铅华不御。
漫道有、巫山洛浦。
似恁地、标格无双，镇锁画楼深处。
曾被风、容易送去。
曾被月、等闲留住。
似花翻使花羞，似柳任从柳妒。
不教歌舞。
恐化作、彩云轻举。
信下蔡、阳城俱迷，看取宋玉词赋。"
刘克庄,"谪下神清洞。
更遭他、揶揄黠鬼，路旁遮送。
薄命书生鸡肋尔，却笑尊拳忒重。
破故纸、谁教翻弄。
一枕茅檐春睡美，便周公、大圣何须梦。
门前客，任题凤。
卜邻羊仲并求仲。
愿春来、西畴雨足，土膏犁动。
白发巡官占岁稔，不问京房翼奉。
槔与瓮、从今无用。
醉与老农同击壤，莫随人、投献嘉禾颂。
在陋巷，胜华栋。"
刘过,"斗酒彘肩，风雨渡江，岂不快哉。
被香山居士，约林和靖，与东坡老，驾勒吾回。
坡谓西湖，正如西子，浓抹淡妆临镜台。
二公者，皆掉头不顾，只管衔杯。
白云天竺飞来。
图画里、峥嵘楼观开。
爱东西双涧，纵横水绕，两峰南北，高下云堆。
逋曰不然，暗香浮动，争似孤山先探梅。
须晴去，访稼轩未晚，且此俳徊。"
倪,"素秋向晚，正洞庭木落，疏林凋绿。
惟有岩前双桂树，翠叶香浮金粟。
皓月飞来，徘徊树杪，光射林间屋。
夜深人静，好风忽起庭竹。
俄顷万籁号鸣，清寒疑乍，听高岩悬瀑。
起看碧天澄似洗，应费明河千斛。
细酌鹅黄，宴搜奇句，逸气凌鸿鹄。
浩歌归去，却愁踏碎琼玉。"
袁去华,"汉家经略中原，上游眷此喉衿地。
风行雷动，无前伟绩，伊谁扬厉。
玉帐筹边，绣衣给，江上增气。
自武侯蜕迹，羊公缓带，功名事、更谁继。
方□长驱万里。
笑谈间、生擒元济。
非熊未兆，封留终在，同功异世。
刻就丰碑，万山直下，不须沈水。
要追攀二雅，流传千古，属骚人记。"
史浩,"试倩霜刀登玉缕。
银鳞不忍供盘俎。
掷向清波方圉圉。
休更取。
小槽且听真珠雨。"
辛弃疾,"桃李风前多妩媚，杨柳更温柔。
唤取笙歌烂熳游。
且莫管闲愁。
好趁春晴连夜赏，雨便一春休。
草草杯盘不要收。
才晓更扶头。"
吴儆,"双眸翦水团香雪。
云际看新月。
生绡笼粉倚窗纱。
全似瑶池疏影、浸梅花。
金翘翠靥双蛾浅。
敛袂低歌扇。
羞红腻脸语声低。
想见流苏帐掩、烛明时。"
欧阳修,"候馆梅残，溪桥柳细。
草熏风暖摇征辔。
离愁渐远渐无穷，迢迢不断如春水。
寸寸柔肠，盈盈粉泪。
楼高莫近危阑倚。
平芜尽处是春山，行人更在春山外。"
张,"先生心地等空虚。
行处幻仙都。
点缀玲珑花柳，翻腾窈窕规模。
三杯两盏，五言十字，迟老工夫。
受用南湖风月，何须更到西湖。"
高观国,"玉坛消息春寒浅。
露红玉、娇生靓艳。
小怜鬓湿燕脂染。
只隔粉墙相见。
花阴外、故宫梦远。
想未识、莺莺燕燕。
飘零翠径红千点。
桃李春风已晚。"
仇远,"藏莺院静，浮鸭池荒。
绿阴不减红芳。
高卧虚堂。
南风时送微凉。
游鞯践香未遍，怪青春、别我堂堂。
闲里好，有故书盈箧，新酒盈缸。
只怕吴霜侵鬓，叹春深铜雀，空老周郎。
弱絮沾泥，如今梦冷平康。
翻思旧游踪迹，认断云、低度横塘。
离恨满，甚月明、偏照小窗。"
石孝友,"一阳不受群阴壅。
残历行间冬破仲。
云低吹白腊寒浓，梅小绽红春意重。
湖山千里勤飞控。
淑气冲融披水冻。
笑携雨露洒民心，暗聚精神交帝梦。"
仇远,"晓星低射疏，寒却枕还慵起。
炊烟逗屋，隔房人语，镫前行李。
霜滑平桥，雾迷衰草，时间流水。
怅雕鞍独拥，清寒满袖，入斜月、空山里。
谩把鞭梢暗指。
酒旗边、柴门又闭。
分水点墨，因风欲寄，梅花万里。
宝帐春慵，梦中肯信，有人憔悴。
待归来、别倚新腔，换却泪毫愁纸。"
张炎,"跨匹马、东瀛烟树。
转首十年，旅愁无数。
此日重逢，故人犹记旧游否。
雨今云古。
更秉烛、浑疑梦语。
衮衮登台，叹野老、白头如许。
归去。
问当初鸥鹭。
几度西湖霜露。
漂流最苦。
便一似、断蓬飞絮。
情可恨、独棹扁舟，浩歌向、清风来处。
有多少相思，都在一声南浦。"
李曾伯,"西风涤尽炎，连朝更值天无雨。
笋舆轧轧，经行三日，碧无数。
胜绝江山，余行天下，无如此处。
任今来昔往，迎新送旧，风景在、只如许。
谁谓阴山骄虏。
去年冬、敢侵吾土。
哀哀鸿雁，一番荡析，幸逢多黍。
拜表出师，安南定北，岂无忠武。
嗟病夫、老矣无能，促归棹，舣江渚。"
史浩,"摘索衣裳宫样。
生得脸儿福相。
容止忒精神，一似观音形像。
归向。
归向。
见者擎拳合掌。"
周密,"痴云翦叶，檐滴夜深悄。
银城飞捷翠垅，占祥丰年报。
白战清吟未了。
寒鹊惊枝晓。
鹤迷翠表。
山阴今日，醉卧何人问安道。
交映虚窗净沼。
不许游尘到。
谁念絮帽茸裘，叹幼安今老。
玉鉴修眉未扫。
白雪词新草。
冰蟾光蛟。
梅心香动，闲看春风上琼岛。"
辛弃疾,"阑干四面山无数。
供望眼、朝与暮。
好风催雨过山来，吹尽一帘烦暑。
纱厨如雾，簟纹如水，别有生凉处。
冰肌不受铅华污。
更旎旎、真香聚。
临风一曲最妖娇，唱得行人且住。
藕花都放，木犀开後，待与乘鸾去。"
曹勋,"凤沼湛碧，莲影明洁，清泛波面。
素肌鉴玉，烟脸晕红深浅。
占得薰风弄色，照醉眼、梅妆相间。
堤上柳垂轻帐，飞尘尽教遮断。
重重翠荷净，列向横塘暖。
争映芳草岸。
画船未桨，清晓最宜遥看。
似约鸳鸯并侣，又更与、舂锄为伴。
频宴赏，香成阵、瑶池任晚。"
晏几道,"春从何处归，试向溪边问。
岸柳弄娇黄，陇麦回青润。
多情美少年，屈指芳菲近。
谁寄岭头梅，来报江南信。"
刘镇2,"乾鹊收声，湿萤度影，庭院秋香。
步月移阴，梳云约翠，人在回廊。
醺醺宿酒残妆。
待付与、温柔醉乡。
却扇藏娇，牵衣索笑，今夜差凉。"
洪适,"腊月行舟冰凿罅。
潜鳞透暖偏堪射。
岁岁年年篷作舍。
三冬夜。
牛衣自暖何须借。
滕六晚来方命驾。
千山绝影飞禽怕。
江上雪如花片下。
宜入画。
一蓑披著归来也。"
韩,"小楼秋霁碧阑干。
中人初薄寒。
霜风吹我到湖山。
平林斜照残。
空阔里，有无间。
牵萝翠袖闲。
篮舆兴尽却愁还。
断肠歌未阑。"
吕渭老,"得酒解愁烦，多病还疏酒。
本是多情失意人，此味如何受。
沈醉且高歌，不饮心常有。
守著残灯斗著眉，怎不腰肢瘦。"
陈允平,"风萧萧。
雨骚骚。
风雨萧骚梧叶飘。
潇湘江畔楼。
云迢迢。
水遥遥。
云水迢遥天尽头。
相思心上秋。"
刘辰翁,"落叶西风满地。
独宿琼楼丹桂。
孤影抱蟾寒，寄与月明千里。
休寄。
休寄。
粟粟蕊珠心碎。"
郭应祥,"天公有意留君住。
故作纤纤雨。
闭门觅句自持觞。
并舍官梅、时有过来香。
沈郎诗骨元来瘦。
更挹湘江秀。
不须骂雨与嘲风。
收拾个般、都入锦囊中。"
卢祖皋,"朔风凝冱。
不放云来去。
稚柳回春能几许。
一夜满城飞絮。
羊羔酒面频倾。
护寒香缓娇屏。
唤取雪儿对舞，看他若个轻盈。"
汪莘,"云绕花屏，天横练带，画堂三月初三。
斜风细雨，罗幕护轻寒。
无数天香国色，枝枝带、洛浦嵩山。
烧红烛，吞星□日，光射九霞冠。
仙宫，深几许，黄莺问道，紫莺窥帘。
似太真姊妹，半醒微酣。
须信生来富贵，何曾在、草舍茅庵。
皇州近，扁舟载去，春色冠东南。"
晏几道,"疏梅月下歌金缕。
忆共文君语。
更谁情浅似春风。
一夜满枝新绿、替残红。
苹香已有莲开信。
两桨佳期近。
采莲时节定来无。
醉後满身花影、倩人扶。"
方千里,"刻样衣裳巧刻绘。
彩枝环绕万年藤。
生香吹透蚕冰。
嫩水带山娇不断，湿云堆岭腻无声。
香肩婀娜许谁凭。"
柳永,"嶰管变青律，帝里阳和新布。
晴景回轻煦。
庆嘉节、当三五。
列华灯、千门万户。
遍九陌、罗绮香风微度。
十里然绛树。
鳌山耸、喧天箫鼓。
渐天如水，素月当午。
香径里、绝缨掷果无数。
更阑烛影花阴下，少年人、往往奇遇。
太平时、朝野多欢民康阜。
随分良聚。
堪对此景，争忍独醒归去。"
黄庭坚,"山又水。
行尽吴头楚尾。
兄弟灯前家万里。
相看如梦寐。
君似成蹊桃李。
入我草堂松桂。
莫厌岁寒无气味。
馀生今已矣。"
张元干,"苍山烟澹，寒溪风定，玉簪罗带绸缪。
轻霭暮飞，青冥远净，珠星璧月光浮。
城际踊层楼。
正翠帘高卷，绿琐低钩。
影落尊，气和歌管共清游。
史君冠世风流。
拥香鬟凭槛，雾鬓凝眸。
银烛暖宵，花光照席，谯门莫报更筹。
逸兴醉无休。
赋探梅芳信，翻曲新讴。
想见疏枝冷蕊，春意到沙洲。"
范成大,"万事灰心犹薄宦，尘埃未免劳形。
故人相见似河清。
恰逢梅柳动，高兴逐春生。
卜昼匆匆还卜夜，仍须月坠河倾。
明年我去白鸥盟。
金闺三玉树，好问紫霄程。"
李昴英,"驿飞稳驾高秋，迎人满目清新景。
秋还有色，芙蓉照水，晨妆对镜。
雪卷寒芦，字横过雁，渡浮孤艇。
是骚人行处，腔风调月，香满袖、过梅岭。
断岸烟收人静。
雨声乾、桐疏枫冷。
掀髯独笑，仙翁起舞，卧龙呼醒。
近小阳春，为梅也合，迟迟鞭影。
更郁孤、一笑追欢，料得坡翁首肯。"
王沂孙,"白石飞仙，紫霞凄调。
断歌人听知音少。
几番幽梦欲回时，旧家池馆生青草。
风月交游，山川怀抱。
凭谁说与春知道。
空留离恨满江南，相思一夜苹花老。"
邓肃,"雨过春山翠欲浮。
影落寒溪碧玉流。
片帆乘兴挂东风，夹岸花香拥去舟。
尊酒时追李郭游。
醉卧烟波万事休。
梦回风定斗杓寒，渔笛一声天地秋。"
柳永,"苎萝妖艳世难偕。
善媚悦君怀。
後庭恃宠，尽使绝嫌猜。
正恁朝欢暮宴，情未足，早江上兵来。
捧心调态军前死，罗绮旋变尘埃。
至今想，怨魂无主尚徘徊。
夜夜姑苏城外，当时月，但空照荒台。"
赵鼎,"小园曲径，度疏林深处，幽兰微馥。
竹坞无人双翠羽，飞触珊珊寒玉。
更欲题诗，晚来孤兴，却恐伤幽独。
不如花下，一尊芳酒相属。
慨念故国风流，杨花春梦短，黄粱初熟。
卷白千觞须劝我，洗此胸中荣辱。
醉揖南山，一声清啸，休把离骚读。
迟留归去，月明犹挂乔木。"
黄庭坚,"春去几时还。
问桃李无言。
燕子归栖风劲，梨雪乱西园。
唯有月婵娟。
似人人、难近如天。
愿教清影常相见，更乞取团圆。"
姚勉,"仙苑蟠桃，恰则是、而今初熟。
王母遣、飞琼捧献，绛金红玉。
笑把九霞鸾凤，满斟七宝蒲萄。
为长庚、此日自天来，殷勤祝。
仙子唱，长生曲。
仙客献，长生。
活千人邓禹，阴功俱足。
五鹗即齐公府剡，万羊自有中书禄。
更从头、安享八千年，人间福。"
毛并,"日长澹澹光风转。
小尾黄蜂随早燕。
行寻香迳不逢人，惟有落红千万片。
酒成憔悴花成怨。
闲杀羽觞难会面。
可堪春事已无多，新笋遮墙苔满院。"
晁端礼,"潋滟长波迎首。
雨淡烟轻，过了清明候。
岸草汀花浑似旧。
行人只是添清瘦。
沈水香消罗袂透。
双橹声中，午梦初惊後。
枕上懵腾犹病酒。
卷帘数尽长堤柳。"
黄庭坚,"呜咽南楼吹落梅。
闻鸦树惊栖。
梦中相见不多时。
隔城今夜也应知。
坐久水空碧，山月影沈西。
买个宅儿住著伊。
刚不肯相随。
如今果被天嗔作，永落鸡群被鸡欺。
空恁可怜伊。
风日损花枝。"
晏几道,"都人离恨满歌筵。
清唱倚危弦。
星屏别後千里，更见是何年。
骢骑稳，绣衣鲜。
欲朝天。
北人欢笑，南国悲凉，迎送金鞭。"
葛胜仲,"飞身疑到广寒宫。
玉花中。
兴何穷。
酒贵旗亭，谁是惜青铜。
飘瞥三无真妙绝，银万里，失西东。
草堂红蜡暖歌锺。
卷帘风。
赏空。
丰颊修眉，鹤氅拥仙翁。
欲作氍毹花底客，清漏永，禁城重。"
刘克庄,"溪上收残雨。
倚画栏、薄绵乍脱，日阴亭午。
闹市不知春色处，散在荒园废墅。
渐小白、长红无数。
客子虽非河阳令，也随缘、暂作莺花主。
那可负，瓮中醑。
碧云四合千岩暮。
恨匆匆、余方有事，子姑归去。
趁取群芳未摇落，暇日提鱼就煮。
叹激电、光阴如许。
回首明年何处在，问桃花、尚记刘郎否。
公莫笑，醉中语。"
毛并,"落难容，崎岖堪笑，一年陆走川浮。
又携妻子，两度过神州。
紫蟹鲈鱼正美，凉天气、恰傍中秋。
今宵意，无人伴我，快泻玉双舟。
功名，聊尔耳，千金聘楚，万户封留。
又争如物外，闲旷优游。
好在东阡北陌，相从有、诸老风流。
家山近，归休去也，不上望京楼。"
李弥逊,"小桃初破两三花。
深浅散馀霞。
东君也解人意，次第到山家。
临水岸，一枝斜。
照笼纱。
可怜何事，苦爱施朱，减尽容华。"
范成大,"舍北烟霏舍南浪。
雪倾篱、雨荒薇涨。
问小桥、别後谁过，惟有迷鸟羁雌来往。
重寻山水问无恙。
扫柴荆、土花尘网。
留小桃、先试光风，从此芝草琅日长。"
苏轼,"江南腊尽，早梅花开後。
分付新春与垂柳。
细腰肢、自有入格风流，仍更是、骨体清英雅秀。
永丰坊那畔，尽日无人，惟见金丝弄晴昼。
断肠是，飞絮时，绿叶成阴，无个事、一成消瘦。
又莫是、东风逐君来，便吹散眉间，一点春皱。"
晏几道,"清歌学得秦娥似。
金屋瑶台知姓字。
可怜春恨一生心，长带粉痕双袖泪。
从来懒话低眉事。
今日新声谁会意。
坐中应有赏音人，试问回肠曾断未。"
毛并,"柳桥南畔。
驻骢马、寻春几遍。
自见了、生尘罗袜，尔许娇波流盼。
为感郎、松柏深心，西陵已约平生愿。
记别袖频招，斜门相送，小立钗横鬓乱。
恨暗写、如蚕纸，空目断、高城人远。
奈当时消息，黄姑织女，又成王谢堂前燕。
托琴心怨。
怕娇云弱雨，东风蓦地轻吹散。
伤春病也，狼藉飞花满院。"
李清照,"天上星河转，人间帘幕垂。
凉生枕簟泪痕滋。
起解罗衣、聊问夜何其。
翠贴莲蓬小，金销藕叶稀。
旧时天气旧时衣。
只有情怀、不似旧家时。"
毛滂,"玉卮细酌流霞湿。
金钗翠袖勤留客。
行色小梅残。
官桥杨柳寒。
赐环宣室夜。
看落金莲。
人记海听康。
流风秀水旁。"
沈瀛,"锦囊送止。
拆看篇篇珠玉喜。
大胜鱼风。
韶沪宫商角徵通。
醉而强酒。
有愧多闻张子寿。
其哂由何。
刻画无盐已甚多。"
晏几道,"个人轻似低飞燕。
春来绮陌时相见。
堪恨两横波。
恼人情绪多。
长留青鬓住。
莫放红颜去。
占取艳阳天。
且教伊少年。"
程垓,"梅雨收黄，暑风依旧闲庭院。
露荷轻颤。
只有香浮面。
挂起西窗，月澹无人见。
幽情远。
随钗低扇。
好个凉方便。"
叶梦得,"何处难忘酒，朱夏日偏长。
湖山地胜潇湘，十里芰荷香。
柳外新蝉惊晚，楼上疏帘垂翠，簟枕晚生凉。
纨扇摇霜月，曲水泛流觞。
流年去，今古梦，几千场。
虚名浮利，输却几许好时光。
幸有碧云深处，存取朱颜绿鬓，流落又何妨。
莫厌人世间，频入醉中乡。
蔺卿全璧我蹉跎。"
李曾伯,"壮志小鹏背，万里欲乘风。
马裘敝，老来无复旧游重。
楚尾吴头蜀口，三十载间陈迹，衮衮水之东。
休说射雕手，且学钓渔翁。
奚为者，聊尔耳，此山中。
壶觞自引，不妨换羽与移宫。
蓬矢桑弧何事，朝菌大椿皆分，识破色俱空。
掬润弄明月，长啸倚青松。"
晏几道,"晚妆长趁景阳钟。
双蛾著意浓。
舞腰浮动绿云浓。
樱桃半点红。
怜美景，惜芳容。
沈思暗记中。
春寒帘幕几重重。
杨花尽日风。"
高观国,"偷得韩香惜未烧。
吹箫人在月明桥。
草芳似待玉骢骄。
吹絮绣帘春澹澹，隔香罗帐夜迢迢。
楚魂须著楚词招。"
林正大,"汹汹松风。
更浮云皓皓，轻度春空。
精神新发越，宾主少从容。
犀箸厌，涤昏懵。
茗碗策奇功。
待试与，平章甲乙，为问涪翁。
建溪日铸争雄。
笑罗山梅岭，不数严邛。
胡桃添味永，甘菊助香浓。
投美剂，与和同。
雪满兔瓯溶。
便一枕，庄周蝶梦，安乐窝中。"
张先,"相并细腰身。
时样宫妆一样新。
曲项胡琴鱼尾拨，离人。
入塞弦声水上闻。
天碧染衣巾。
血色轻罗碎摺裙。
百卉已随霜女妒，东君。
暗折双花借小春。"
方千里,"长空淡碧，素魄凝辉，星斗寒相射。
凤楼鸳瓦。
天风动，冉冉佩环高下。
歌清韵雅。
对好景、芳樽满把。
花雾浓，灯火荧煌，笑语烘兰麝。
千斛明珠照夜。
况人如图画，明艳容冶。
绣巾香帕。
归来路，缓逐杏鞯骄马。
笙歌散也。
愁万炬、绛莲分谢。
更楼残，惊听西楼，吹小梅初罢。"
吴潜,"问信江梅，渐推出、红苞绿萼。
堪爱处，平生怀抱，岁寒为托。
瘦骨皱皮犹老硬，孤标独韵难描摸。
怕东君、压住等春来，鞭先著。
止渴事，风烟邈。
和羹事，风波恶。
想翠禽啁哳，笑他都错。
争似花开颓醉玉，月天更引霜天角。
便一年、强作十年人，山中乐。"
刘克庄,"病翁一榻萧然，不知世有欢娱事。
雀罗庭院，载醪客去，催租人至。
报答秋光，要些酒量，要些诗思。
奈长鲸罢吸，寒蛩息响，查瓯外、惟贪睡。
穷巷幸无干贽。
或相过、莫知谁氏。
柴门草户，阙人守舍，任伊题字。
自和山歌，国风之变，离骚之裔。
待从今向去，年年强健，插花高会。"
曾觌,"暮云蹙。
小亭带雪斟。
斟。
一声羌管，落梅蔌蔌。
舞衣旋趁霓裳曲。
倚阑相对人如玉。
人如玉。
锦屏罗幌，看成不足。"
吴文英,"殷云凋叶晚晴初。
篱落认奚奴。
才近西窗灯火，旋收残夜琴书。
秋深露重，天空海阔，玉界香浮。
木落秦山清瘦，西风几许工夫。"
王之道,"春色到梅梢，人在东风清嚏。
曾见少微初降，蔼龙泉佳气。
功名富贵属多才，如子已无几。
造物恰同予意，放骅骝千里。"
吴潜,"家山好，好处是三冬。
梨栗甘鲜输地客，鲂鳊肥美献溪翁。
醉滴小漕红。
识破了，不用计穷通。
下泽车安如驷马，市门卒稳似王公。
一笑等鸡虫。"
张炎,"窗密春声聚，花多水影重。
只留一路过东风。
围得生香不断、锦熏笼。
月地连金屋，云楼瞰翠蓬。
惺忪笑语隔帘栊。
知是谁调鹦鹉、柳阴中。"
赵以夫,"倾国精神，娇无力、亭亭向谁。
还知否，羞沈月姊，妒杀风姨。
满地胭脂春欲老，平池翡翠水新肥。
祗花王、富贵占韶光，真绝奇。
香暗动，人未知。
翻玉拍，度金衣。
任轻红殷紫，对景偏宜。
闻道洛阳夸此地，因思京国太平时。
向沈香亭北按新词，乘醉归。"
贺铸,"南浦东风落暮潮。
祓禊人归，相并兰桡。
回身昵语不胜娇。
犹碍华灯，扇影频摇。
重泛青翰顿寂寥。
魂断高城手漫招。
佳期应待鹊成桥。
为问行云，谁伴朝朝。"
贺铸,"楚梦方回，翠被寒如水。
尚想见、扬州桃李。
姿秀韵闲何物比。
玉管秋风，漫声流美。
燕堂开，双按秦弦呈素指。
宝雁参差飞不起。
三五彩蟾明夜是。
屈曲阑干，断肠千里。"
赵长卿,"隔江一带春山好。
平林新绿春光老。
休去倚阑干。
飞红不忍看。
东流何处去。
便是归舟路。
芳草外斜阳。
行人更断肠。"
杨炎正,"带湖佳处，仿佛真蓬岛。
曾对金樽伴芳草。
见桃花流水，别是春风，笙歌里，谁信东君曾老。
功名都莫问，总是神仙，买断风光镇长好。
但如今，经国手，袖里偷闲，天不管、怎得关河事了。
待貌取、精神上凌烟，却旋买扁舟，归来闻早。"
魏了翁,"彼美人兮，不肯为、时人妆束。
空自爱、北窗睡美，东邻醅熟。
不道有人成离索，直教无计分膏馥。
望鹤飞、不到暮云高，阑干曲。
驹在谷，人金玉。
盘在陆，人宽轴。
笑吾今何苦，耐司空辱。
应为嗷嗷乌反哺，真成落落蛇安足。
到梓州、旧事上心来，呼杯。"
向子,"虫声切。
柔肠欲断伤离别。
伤离别。
几行清泪，界残红颊。
玉阶白露侵罗袜。
下帘却望玲珑月。
玲珑月。
寒光凌乱，照人愁绝。"
周紫芝,"碧玉山围十里湖。
水云天共远，戏双凫。
河阳花县锦屏铺。
人不老，长日在蓬壶。
一笑且踟蹰。
会骑箕尾去，上云衢。
十分深注碧琳腴。
休惜醉，醉後有人扶。"
周邦彦,"雨过残红湿未飞。
珠帘一行透斜晖。
游蜂酿蜜窃香归。
金屋无人风竹乱，衣篝尽日水沈微。
一春须有忆人时。"
王庭,"帘外东风吹断梦，卷帘人探春还。
一枝疏影动檐间。
鸳鸯□瓦冷，霜月堕栏干。
闻道寿阳如许好，晨妆洗尽微殷。
可怜玉骨瘦孱孱。
谁家长笛□，吹彻玉楼寒。"
石孝友,"拽尽风流露布，筑成烦恼根基。
早知恁地浅情时。
枉了教人恁地。
惜你十分就，把人一味禁持。
这回断了更相思。
比似人间没你。"
刘克庄,"低局从头错。
解危机、除非唤取，国棋来著。
不信胡儿能胆大，南岸安他阵脚。
谈笑里、乌巢空幕。
西起岷峨东海岱，有捷旗、露布无宵柝。
莘渭後，到秋壑。
淮田犁遍吴田荻。
问台家、山河宇宙，是谁擎托。
自觉怀中残锦尽，采色彰施技薄。
视柳雅、韩碑瞠若。
稽首鲁公黄发颂，世何人、堪继奚斯作。
楚狂语，莫删却。"
刘克庄,"畴昔遭逢，薰殿之琴，清庙之璋。
谢锦袍打扮，佯狂太白，黄冠结裹，老大知章。
种杏仙人，看桃君子，得似篱边嗅晚香。
从人笑，笑安车迎晚，只履归忙。
後身定作班扬。
彼撼树蚍蜉不自量。
偶有时戏笔，官奴藏去，有时醉坠，宗武扶将。
永别鸾，已盟猿鹤，肯学周出草堂。
从人笑，我韩公齿豁，张镐眉苍。"
王义山,"岁岁丹霞天近处。
借问殷勤，何以逢兰杜。
碧砌玉阑春不去。
清香长逐薰风度。
况是恩光新雨露。
绿叶青青，葱翠长如许。
端的萱花仙伴侣。
年年今日阶前舞。"
贺铸,"啸度万松千步岭。
钱湖门外非尘境。
见底碧漪如眼净。
岚光映。
镜屏百曲新磨莹。
好月为人重破瞑。
云头艳艳开金饼。
传语桂娥应奈静。
堪乘兴。
尊前听我游仙咏。"
魏了翁,"记得年年。
阿奴碌碌，常在眼前。
彩舫吴天，锦轮蜀地，阅尽山川。
今年苦恋家园。
便咫尺、千山万山。
但想称觞，三荆树下，丛桂堂边。"
冯取洽,"问讯柳溪，溪上柳容，胡为带埃。
叹阳春陡变，孰为披拂，赏音难遇，谁与徘徊。
好在湖山，吾容不辱，寄径垂条岂偶哉。
休摇荡，且深根宁极，免俗人猜。
何妨傍竹依梅。
待青眼春回一笑开。
尽攀丝弄叶，效颦施黛，笼鞯拂帽，藉阴传杯。
未碍飞绵，一高千丈，风力微时稳下来。
天难问，便陶门汉苑，一任安排。"
何梦桂,"自怜翠袖，向天寒、独倚孤篁吟啸。
半世虚名，孤负白云多少。
欲问梅翁旧约，怕误我、沙头鸥鸟。
时一笑。
行行且止，人间蜀道。
休怪岁月无情，叹尘世浮生，闲忙闲老。
待趁黑头，万里封侯都了。
今古勋名一梦，听未彻、钧天还觉。
羌管晓。
楼角曙星稀小。"
侯置,"雪压小桥溪路断。
独立无言，雾鬓风鬟乱。
拂拭冰霜君试看。
一枝堪寄天涯远。
拟向南邻寻酒伴。
折得花归，醉著歌声缓。
姑射梦回星斗转。
依然月下重相见。"
赵长卿,"露华清。
天气爽、新秋已觉凉生。
朱户小窗，坐来低按秦筝。
几多妖艳，都总是、白雪馀声。
那更、玉肌肤韵胜，体段轻盈。
照人双眼偏明，况周郎、自来多病多情。
把酒为伊，再三著意须听。
销魂无语，一任侧耳与心倾。
是我不卿卿，更有谁可卿卿。"
秦观,"幽梦匆匆破後。
妆粉乱痕沾袖。
遥想酒醒来，无奈玉销花瘦。
回首。
回首。
绕岸夕阳疏柳。"
葛长庚,"明日如今，我已是、天涯行客。
相别後、麻姑山上，齐云亭侧。
几个黄昏劳怅想，几宵皓月遥思忆。
与二仙、不但此今生，皆畴昔。
频到此，欢无极。
今去也，来无的。
念浪萍风絮，东西南北。
七八年中相契密，三千里外来将息。
怅金丹、未就玉天辽，还凄恻。"
范成大,"客行忽到湘东驿。
明朝真是潇湘客。
晴碧万重云。
几时逢故人。
江南如塞北。
别後书难得。
先自雁来稀。
那堪春半时。"
周密,"奁霏净洗，唤素娥睡起，平分秋色。
雁背风高霜兔冷，露脚侵衣香湿。
银浦流云，珠房迎晓，鬓影霜争白。
玉尊良夜，与谁同醉瑶席。
忍记倚桂分题，簪花筹酒，处处成陈迹。
十二楼空环佩杳，惟有孤云知得。
如此江山，依然风月，月底人非昔。
知音何许，泪痕空沁愁碧。"
吴文英,"金丸一树带霜华。
银台摇艳霞。
烛阴树影两交加。
秋纱机上花。
飞醉笔，驻吟车。
香深小隐家。
明朝新梦付啼鸦。
歌阑月未斜。"
陈著,"竹洲西、有人如玉，南柯一觉归早。
青山绿水亭轩旧，犹有未荒花草。
谁信道。
又自爱湖光，买屋三间小。
都无长好。
但凤跃雄文，蝇书小楷，转老转奇妙。
人间世，如许年高是少。
浮生惟有闲好。
回头翻讶溪叟，轻把一丝抛了。
凉新到。
记当日天香，露浴如今老。
瑶卮寿晓。
称酒到眉间，醺醺醉也，儿女满前笑。"
刘辰翁,"万事如花不可期。
花不堪持。
酒不堪持。
江天雪意使人迷。
翦一枝枝。
歌一枝枝。
歌者不来今几时。
姜影无词。
张影无词。
不歌不醉不成诗。
歌也迟迟。
雪也迟迟。"
刘过,"弹铗西来路。
记匆匆、经行十日，几番风雨。
梦里寻秋秋不见，秋在平芜远树。
雁信落、家山何处。
万里西风吹客鬓，把菱花、自笑人如许。
留不住，少年去。
男儿事业无凭据。
记当年、悲歌击楫，酒酣箕踞。
腰下光芒三尺剑，时解挑灯夜语。
谁更识、此时情绪。
唤起杜陵风月手，写江东渭北相思句。
歌此恨，慰羁旅。"
秦观,"见扬州独有，天下无双，号为琼树。
占断天风，岁花开两次。
九朵一苞，攒成环玉，心似珠玑缀。
瓣瓣玲珑，枝枝洁净，世上无花类。
冷露朝凝，香风远送，信是琼瑶贵。
料得天宫有，此地久难留住。
翰苑才人，贵家公子，都要看花去。
莫吝金钱，好寻诗伴，日日花前醉。"
蔡伸,"记得南楼三五夜，曾听凤管昭华。
曾前此际重兴嗟。
素娥端有恨，烟霭等闲遮。
珍重主人留客意，厌厌缓引流霞。
夜间银汉淡天涯。
亭亭丹桂现，耿耿玉绳斜。"
韩元吉,"霓裳弄月。
冰肌不受人间热。
分明密露枝枝结。
碧树珊瑚，容易与君折。
玉环旧事谁能说。
迢迢驿路香风彻。
故人莫恨东南别。
不寄梅花，千里寄红雪。"
杨冠卿,"罗袜浪传仙子，宫梅休写华光。
人言寿客饱经霜。
不趁凡花入样。
万玉森罗素节，一枝剩有馀芳。
孤高肯使蝶蜂藏。
特立甘泉顶上。"
辛弃疾,"暮年不赋短长词。
和得渊明数首诗。
君自不归归甚易，今犹未足足何时。
偷闲定向山中老，此意须教鹤辈知。
闻道只今秋水上，故人曾榜北山移。"
欧阳修,"翠苑红芳晴满目。
绮席流莺，上下长相逐。
紫陌闲随金轹辘。
马蹄踏遍春郊绿。
一觉年华春梦促。
往事悠悠，百种寻思足。
烟雨满楼山断续。
人闲倚遍阑干曲。"
管鉴,"相逢何处梅花好。
深院宇、笙歌绕。
春入候门长不老。
罗帏秀幕，护香藏粉，却许行人到。
遏云清唱倾城笑。
玉面花光互相照。
银烛频更尊屡倒。
明年应是，对花相忆，君已班清要。"
辛弃疾,"点尽苍苔色欲空。
竹篱茅舍要诗翁。
花馀歌舞欢娱外，诗在经营惨澹中。
听软语，笑衰容。
一枝斜坠翠鬟松。
浅颦轻笑谁堪醉，看取萧然林下风。"
王质,"细数十年梦，十处过中秋。
今年清梦，还在黄鹤旧楼头。
老子个中不浅，此会天教重见，今古一南楼。
星汉淡无色，玉锦倚空浮。
带秦烟，萦楚雾，熨江流。
关河离合南北，依旧照清愁。
想见娥冷笑，笑我归来霜鬓，空敝黑貂裘。
把酒问清影，肯去伴沧洲。"
陈亮,"修竹更深处。
映帘栊、清阴障日，坐来无暑。
水激泠泠如何许。
跳碎危栏玉树。
都不系、人间朝暮。
东阁少年今老矣，况樽中有酒嫌推去。
犹著我，明流语。
大家绿野陪容与。
算等闲、过了薰风，又还商素。
手弄柔条人健否，尤忆当时雅趣。
恩未报、恐成辜负。
举目江河休感涕，念有君如此何愁虏。
歌未罢，谁来舞。"
李曾伯,"去年曾借梅为寿。
转眼垂弧小春又。
一笑巡檐清影瘦。
雪边聊且，收香藏白，少俟融和透。
新来东阁高吟就。
金鼎家声自依旧。
唤取玉妃重举酒。
百花头上，一枝芳信，终属东君手。"
袁去华,"灯前初见。
冰玉玲珑惊眼眩。
艳溢香繁。
绝胜溪边月下看。
铅华尽洗。
只有檀唇红不退。
倾坐精神。
全似当时一个人。"
邓肃,"北书一纸惨天容。
花柳春风不敢。
未学宣尼歌凤德，姑从阮籍哭途穷。
此身已落千山外，旧事回思一梦中。
何日中兴烦吉甫，洗开阴翳放晴空。"
柳永,"水乡初禁火，青春未老。
芳菲满、柳汀烟岛。
波际红帏缥缈。
尽杯盘小。
歌祓禊，声声谐楚调。
路缭绕。
野桥新市里，花秾妓好。
引游人、竞来喧笑。
酩酊谁家年少。
信玉山倒。
家何处，落日眠芳草。"
欧阳修,"春深雨过西湖好，百卉争妍。
蝶乱蜂喧。
晴日催花暖欲然。
兰桡画舸悠悠去，疑是神仙。
返照波间。
水阔风高扬管弦。"
叶梦得,"一声催春晚。
芳草连空远。
年年馀恨怨残红。
可是无情、容易爱随风。
茂林修竹山阴道。
千载谁重到。
半湖流水夕阳前。
犹有一觞一咏、似当年。"
苏庠,"枫落河梁野水秋。
澹烟衰草接郊丘。
醉眠小坞黄茅店，梦倚高城赤叶楼。
天杳杳，路悠悠。
钿筝歌扇等闲休。
灞桥杨柳年年恨，鸳浦芙蓉叶叶愁。"
苏轼,"受降城下紫髯郎。
戏马台南旧战场。
恨君不取契丹首，金甲牙旗归故乡。"
毛并,"襟带大江左，平望见三州。
凿空遗迹，千古奇胜米公楼。
太守中朝耆旧，别乘当今豪逸，人物眇应刘。
此地一尊酒，歌吹拥貔貅。
楚山晓，淮月夜，海门秋。
登临无尽，须信诗眼不供愁。
恨我相望千里，空想一时高唱，零落几人收。
妙赏频回首，谁复继风流。"
郭应祥,"老子开年年五十，依前恁地痴顽。
昨非今是有无间。
惟惭新赤绂，不称旧苍颜。
休羡长年并极富，休贪宝带腰环。
人生难得是清闲。
急须抛县印，归去隐家山。"
曹冠,"天津仙客，话平蔡、曾把龙锺调戏。
茅舍云林方隐迹，日日琴樽适意。
鹏激天池，扶摇未便，尚敛摩云翅。
经纶万卷，个中真负豪气。
喜遇良友知心，登临酬唱，堪作词林瑞。
况是韶华将近也，待约连宵春醉。
对客挥毫，如虹浩饮，争涌如泉思。
同寅他日，誓坚忠义相济。"
陈著,"雨帘高卷，见榴花、应怪风流人老。
是则年年佳节在，无奈闲心悄悄。
巧扇风轻，香罗雪湿，梦里曾看了。
如今溪上，欢盟分付年少。
偏是眉好相宜，呼儿扶著，把菖蒲迎笑。
说道浮生饶百岁，能有时光多少。
幸自清贫，何妨乐趣，谱入瑶琴调。
杯杯酒满，这般滋味谁晓。"
刘克庄,"公似寒梅，向层冰积雪，越样清奇。
仙溪前辈相望，可比方谁。
百篇剀切，似君谟、又似当时。
更正简，相君颛面，崇清老子庞眉。
未可卷怀袖手，续平泉庄记，绿野堂诗。
苦言譬如食榄，回味方思。
嗣皇访落，怪鹤书、直恁来迟。
烦借问，二童一马，几时入尉瞻仪。"
李曾伯,"极目江涛，不有人焉，其能国乎。
伟故家风烈，激扬手段，平生践履，精密工夫。
冰漕功成，月卿召入，小却犹当登从涂。
斯行也，非纪网省闼，定引京都。
猗欤。
愿疾其驱。
弹指顷暑收秋又初。
向玉阶芳寸，亲承温问，金成十二，细述嘉谟。
苕船边，藕花香里，念人在洞庭青草湖。
它年事，约携东老酒，附洛英图。"
张先,"城头画角催夕宴。
忆前时、小楼晚。
残虹数尺云中断。
愁送目、天涯远。
枕清风、停画扇。
逗蛮簟、碧纱零乱。
怎生得伊来，今夜里、银蟾满。"
蔡伸,"澹澹秋容烟水寒。
楼高清夜永，倚阑干。
玉人不见坐长叹。
箫声远，明月满空山。
遐想绿云鬟。
青冥风露冷，独乘鸾。
别时容易见时难。
凭孤枕，聊复梦蝉娟。"
倪,"岭头独览。
诗料森然纷满眼。
倒影摇湖。
西子新妆定不如。
溪南更胜。
一片寒光明泻镜。
赖有新诗。
不负西山万叠奇。"
马子严,"客里伤春浅。
问今年梅蕊，因甚化工不管。
陌上芳尘行处满。
可计天涯近远。
见说道、迷楼左畔。
一似江南先得暖。
向何郎、庭下都寻遍。
辜负了，看花眼。
古来好物难为伴。
只琼花一种，传来仙苑。
独许扬州作珍产。
便胜了、千千万万。
又却待、东风吹绽。
自昔闻名今见面。
数归期、屈指家山晚。
归去说，也稀罕。"
毛滂,"一年滴尽莲花漏。
碧井酴酥沈冻酒。
晓寒料峭尚欺人，春态苗条先到柳。
佳人重劝千长寿。
柏叶椒花芬翠袖。
醉乡深处少相知，祗与东君偏故旧。"
李曾伯,"甚天色。
苦问桃红李白。
伊祈氏，沙际才归，依约春回晓烟湿。
老寒犹煞忒。
景物。
中年惯识。
天应遣，雨洗风梳，柳睡花眠尚无力。
名园谩他适。
任黄四栽培，殷七奇特。
一年好处须寒食。
待花畔携酒，酒边索句，春馀太半未须急。
记旧隐幽寂。
我亦。
几时得。
归检点苔封，评品梅格。
教看林下休官一。
与莺花分界，渔樵争席。
抚松长啸，芳菲事，尽渠惜。"
李弥逊,"仙李盘根，自有云仍霭芳裔。
更留雨霜皮，临风玉树，紫髯丹颊，长生久视。
鹤帐琅书至。
长庚梦、当年暗记。
佳辰近，回首西风，渐喜秋英弄霜蕊。
暂卷双旌，鸣金吹竹，萱堂伴新戏。
对璧月流光，屏山供翠，碧云乍合，飞觞如缀。
早晚岩廊侍。
终不负、黄楼一醉。
丹青手、先与翻阶，万叶增春媚。"
吴潜,"家山好，百事尽如如。
渴饮饥餐都属我，倒横直立总由渠。
更不要贪图。
三径里，恰好小茅庐。
种竹梅松为老伴，养龟猿鹤助清娱。
扣户有樵渔。"
蔡伸,"多情多病。
玉貌疲来愁览镜。
门掩东风。
零落桃花满地红。
重帘不卷。
愁睹杏梁双语燕。
强拂瑶琴。
一曲幽兰泪满襟。"
石孝友,"钗凤摇金，髻螺分翠。
铢衣稳束宫腰细。
绿柔红小不禁风，海棠无力贪春睡。
剪水精神，怯春情意。
霓裳一曲当时事。
五陵年少本多情，为何特地添憔悴。"
张炎,"楚腰一捻。
羞翦青丝结。
力未胜春娇怯怯。
暗托莺声细说。
愁蹙眉心斗双叶。
正情切。
柔枝未堪折。
应不解、管离别。
奈如今已入东风睫。
望断章台，马蹄何处，闲了黄昏淡月。"
杨冠卿,"月冷花寒宫漏促。
人在虚檐，玉体温无粟。
弦断鸾胶还再续。
娇云时霎情难足。
解道双鸳愁独宿。
宿翠偎红，蛱蝶元相逐。
蓬海路遥天六六。
终须伴我骑黄鹄。"
李曾伯,"天限长江，云扰中原，一局持棋势。
汉将谁。
盍为扫清之。
彼伎犹、黔驴而止。
客亦知。
何材不生斯世。
丁宁屡费君王旨。
向马首论诗，灯前观剑，岂无差强人意。
幸崆峒麦熟且休师。
又焉用陈琳檄书飞。
一笛楼头，万柳营间，从容麾帜。
噫。
代有戎夷。
时贤患乏经纶志。
紫岩公一出，敌当惊见花字。
谩被发忧邻，汗颜笑斩，客邪终岂婴元气。
待拜表盏天，移文问隐，老夫行且归矣。
怕胡雏穴隙尚相窥。
有淝水儿曹举兵麾。
看中兴、隽烈堪继。
随世样多能底。
卿自为卿计。
不妨老子，婆娑矍铄，从渠屦盈户外。
何须岘万勒丰碑。
有天知、方寸馀地。"
晁补之,"自古齐山重九胜，登临梦想依依。
偶来恰值菊花时。
难逢开口笑，须插满头归。
昨夜一江风色好，平明秋浦帆飞。
可怜如赴史君期。
且当酬令节，不用叹斜晖。"
谢逸,"荷花风细。
乞巧楼中凉似水。
天幕低垂。
新月弯环浅晕眉。
桥横乌鹊。
不负年年云外约。
残漏疏钟。
肠断朝霞一缕红。"
张先,"红粉苔墙。
透新春消息，梅粉先芳。
奇葩异卉，汉家宫额涂黄。
何人斗巧，运紫檀、翦出蜂房。
应为是、中央正色，东君别与清香。
仙姿自称霓裳。
更孤标俊格，非雪凌霜。
黄昏院落，为谁密解罗囊。
银瓶注水，浸数枝、小阁幽窗。
春睡起，纤条在手，厌厌宿酒残妆。"
苏轼,"暮云收尽溢清寒。
银汗无声转玉盘。
此声此夜不长好，明月明年何处看。"
毛并,"十载刘夫子，名过庾兰成。
人人争看，角犀今喜试丰盈。
倾耳新诗千首，妙处端须击节，金石破虫声。
此士难复得，黄口闹如羹。
忆年少，游侠窟，戏荆卿。
结交投分，驰心千里剧摇旌。
我老公方豪健，傥许相从晚岁，慷慨激中情。
洗眼功名会，一箭取辽城。"
蔡伸,"莺莺燕燕。
本是于飞伴。
风月佳时阻幽愿。
但人心坚固後，天也怜人，相逢处、依旧桃花人面。
绿窗携手，帘幕重重，烛影摇红夜将半。
对尊前如梦，欲语魂惊，语未竟、已觉衣襟泪满。
我只为、相思特特来，这度更休推，後回相见。"
张炎,"故园空杳。
霜风劲、南塘吹断瑶草。
已无清气碍云山，奈此时怀抱。
尚记得、修门赋晓。
杜陵花竹归来早。
傍雅亭幽榭，惯款语英游，好怀无限欢笑。
不见换羽移商，杏梁尘远，可怜都付残照。
坐中泣下最谁多，叹赏音人少。
怅一夜、梅花顿老。
今年因甚无诗到。
待唤起清魂□，说与凄凉，定应愁了。"
赵长卿,"寒萧索。
征鸿过尽离怀恶。
离怀恶。
江空天迥，夜寒枫落。
有人应误刀头约。
情深翻恨郎情薄。
郎情薄。
梦回长是，半床闲却。"
刘仙伦,"凤历更端，才信宿、年华方好。
深院宇、祥风飘荡，瑞烟缭绕。
闻道君侯当诞日，欢声解压春寒峭。
更九衢、烟火近元宵，闻嬉笑。
人正在，蓬莱岛。
烧绛蜡，斟清。
听清歌艳曲，一声云杪。
奠枕江淮无一事，留都宫殿千门晓。
看赐环、千岁侍君王，人难老。"
高观国,"旧家心绪如云，乍舒乍卷初无定。
西郊载雨，东城隔雾，还开晴景。
爱恼花阴，喜移月地，朦胧清影。
任无心有意，溶溶曳曳，萧散处、有谁问。
朝暮如今难准。
枉教他、惜春人恨。
远峰依旧，前踪何在，有时愁凝。
此兴飘然，不妨吹断，一川轻暝。
待良宵，再入高唐梦里，觅巫阳信。"
史浩,"净客之名从此有。
多谢风流，飞驭陪尊酒。
持此一卮同劝後。
愿花长在人长寿。"
戴复古,"新荷池沼，绿槐庭院。
檐外雨声初断。
喧喧两部乱蛙鸣，怎得似、啼莺。
风光流转。
客游汗漫。
莫问鬓丝长短。
即时杯酒醉时歌，算省得、闲愁一半。"
赵长卿,"疏篱横出，绿枝斜露，笑盈盈地。
悄一似、初睹东邻女，有无限、风流意。
半开折得琼瑰蕊。
惹新香沾袂。
放曲屏珠幌胆瓶儿里，伴我醺醺睡。"
张先,"忆郎还上层楼曲。
楼前芳草年年绿。
绿似去时袍。
回头风袖飘。
郎袍应已旧。
颜色非长久。
惜恐镜中春。
不如花草新。"
赵彦端,"澄溪暝度轻澌白。
对平湖、澹烟隔。
我与征鸿共行人，更张灯留客。
东园半是馀花迹。
料仙帆、到时发。
若倚江楼望清淮，为殷勤乡国。"
柳永,"匹马驱驱，摇征辔、溪边谷畔。
望斜日西照，渐沈山半。
两两栖禽归去急，对人相并声相唤。
似笑我、独自向长途，离魂乱。
中心事，多伤感。
人是宿，前村馆。
想鸳衾今夜，共他谁暖。
惟有枕前相思泪，背灯弹了依前满。
怎忘得、香阁共伊时，嫌更短。"
仇远,"绮疏人独。
记芙蓉院宇，玉箫同宿。
尚隐约、屏窄山多，□衾暖浪浮，帐香云扑。
步袜蹁然，又何处、秦筝金屋。
□柔簪易折，破镜难留，断缕难续。
斜阳谩穷倦目。
甚天寒袖薄，犹倚修竹。
待听雨、闲说前期，奈心在江南，人在江北。
老却休文，自笑我、腰围如束。
莫思量，寻花傍柳，旧时杜曲。"
朱敦儒,"当年五陵下，结客占春游。
红缨翠带，谈笑跋马水西头。
落日经过桃叶，不管插花归去，小袖挽人留。
换酒春壶碧，脱帽醉青楼。
楚云惊，陇水散，两漂流。
如今憔悴，天涯何处可消忧。
长揖飞鸿旧月。
不知今夕烟水，都照几人愁。
有泪看芳草，无路认西州。"
周邦彦,"蝉咽凉柯，燕飞尘幕，漏阁签声时度。
倦脱纶巾，困便湘竹，桐阴半侵朱户。
向抱影凝情处。
时闻打窗雨。
耿无语。
叹文圆、近来多病，情绪懒，尊酒易成间阻。
缥缈玉京人，想依然、京兆眉妩。
翠幕深中，对徽容、空在纨素。
待花前月下，见了不教归去。"
曹组,"茅舍竹篱边，雀噪晚枝时节。
一阵暗香飘处，已难禁愁绝。
江南得地故先开，不待有飞雪。
肠断几回山路，恨无人攀折。"
李曾伯,"幸得闲中趣。
问何为、倏逾桂岭，重来荆渚。
唤醒门前弧矢梦，钩月相辉初度。
谩羞听、军中鼙鼓。
马上弓刀成底事，仅平明、旆入襄州去。
能不愧，古羊杜。
此身何以酬明主。
怅新来、鬓毛添白，衰容如许。
三万貔貅齐贾勇，好为一清狐兔。
看柳色、大堤如故。
世事付之杯酒外，那棋边、得失都休语。
来共看，雁儿舞。"
黄庭坚,"宫梅弄粉，御柳摇金，又喜皇州春早。
盛世生贤，真仙应运，当日来从三岛。
车马喧清晓。
看千锺赐饮，中人传诏。
最好是、芝兰并砌，鸣腰金，彩衣相照。
炉烟袅。
高堂半卷珠帘，神仙缥缈。
须信槐庭荫美，凤沼波澄，屈指十年三到。
九叙重歌，元圭再锡，已把成功来告。
四海瞻仪表。
庆君臣会集，诗符天保。
况自有、仙风道骨，玉函金篆，阴功须报。
方知道。
八千岁月椿难老。"
吴潜,"已是三堪乐，更是百无忧。
山朋溪友呼酒，互劝复争酬。
钓水肥鲜鳊鳜，采树甘鲜梨栗，一齐收。
树底飞轻盖，溪上放轻舟。
笑鸱夷，名已谢，利还谋。
蜗蝇些小头角，何事被渠钩。
春际鹭翻蝶舞，秋际猿啼鹤唳，物我共悠悠。
倚棹明当发，归梦落三洲。"
万俟咏,"见梨花初带夜月，海棠半含朝雨。
内苑春、不禁过青门，御沟涨、潜通南浦。
东风静、细柳垂金缕。
望凤阙、非烟非雾。
好时代、朝野多欢，遍九陌、太平箫鼓。
乍莺儿百啭断续，燕子飞来飞去。
近绿水、台榭映秋千，斗草聚、双双游女。
饧香更、酒冷踏青路。
会暗识、夭桃朱户。
向晚骤、宝马雕鞍，醉襟惹、乱花飞絮。
正轻寒轻暖漏永，半阴半晴云暮。
禁火天、已是试新妆，岁华到、三分佳处。
清明看、汉宫传蜡炬。
散翠烟、飞入槐府。
敛兵卫、阊阖门开，住传宣、又还休务。"
刘辰翁,"便晴也是不曾晴。
不怕金吾禁行。
风雨动乡情。
梦灯火、扬州化城。
少年跌宕，谁家娇小，绕带到天明。
昨夜月还生。
但惊破、霓裳数声。"
晁端礼,"清樽泛菊。
共剪西窗烛。
一抹朱弦新按曲。
更遣歌喉细逐。
明朝匹马西风。
黄云衰草重重。
试问剑歌悲壮，何如玉指轻拢。"
朱敦儒,"扁舟去作江南客，旅雁孤云。
万里烟尘。
回首中原泪满巾。
碧山对晚汀洲冷，枫叶芦根。
日落波平。
愁损辞乡去国人。"
杨泽民,"圃韭畦蔬，嫩鸡野腊，邻酝稚子能赊。
罗幕新裁，画楼高耸，松梧柳竹交遮。
应便作归休计去，高揖渊明，下视林逋，到此如何，又走风沙。
都为啼号累我，思量事、未遂即咨嗟。
连年奔逐，旁州外邑，舟楫轻扬，鞭□倾斜。
仍冒触、烟岚邃险，风雪纵横，每值初寒在路，炎暑登车，空向长途度岁华。
消减少年，英豪气宇，潇洒襟怀，似此施为，纵解封侯，宁如便早还家。"
赵长卿,"酒潮匀颊双眸溜。
美映远山横秀。
风流俊雅，娇痴体态，眼前稀有。
莲步弯弯，移归拍里，凌波难偶。
对仙源醉眼，玉纤笼巧，拨轻声、鱼纹皱。
我自多情多病，对人前、只推伤酒。
瞒他不得，诗情懒倦，沈腰销瘦。
多谢东君，殷勤知我，曲翻红袖。
拼来朝又是，扶头不起，江楼知不。"
张抡,"人间何处难忘酒。
中秋皓月明如昼。
银汉洗晴空。
清辉万古同。
凉风生玉宇。
只怕云来去。
一盏此时迟。
阴晴未可知。"
苏轼,"我劝髯张归去好，从来自己忘情。
尘心消尽道心平。
江南与塞北，何处不堪行。
俎豆庚桑真过矣，凭君说与南荣。
愿闻吴越报丰登。
君王如有问，结袜赖王生。"
赵长卿,"云宫鬟，淡黄衫子轻香透。
晚凉时候。
睡起新妆就。
冰枕生寒，玉浸纤纤手。
沈吟久。
眉山敛秀。
爱道奴家瘦。"
王以宁,"雕弓绣帽。
戏马秦淮道。
风入马啼轻，曾踏遍、淮堤芳草。
飞英点点，春事已阑珊，风雨横，别离多，断送英雄老。
功名终在，休惜芳尊倒。
谈笑下燕云，看千里、风驱电扫。
男儿此事，莫待鬓丝棼，汉都护，万年觞，玉殿春风早。"
洪适,"莫问甘醪浊与清。
试将一酌破愁城。
海棠过後荼蘼发，堪叹人间不再生。
心已老，眼重明。
嫣然国色带朝酲。
耳边听得兰亭曲，一咏流觞已有名。"
李曾伯,"唤麴生来，与常娥约，从太守游。
把玉箫声寄，萧关短笛，霓裳曲换，清塞重裘。
桂影飘摇，桐阴立尽，多少征人霜满头。
油幢暇，不掀髯一笑，辜负中秋。
斗杓矗处中州。
还有解闻鸡起舞不。
看鸣弦中鹄，穿杨电激，飞球戏马，策垂星流。
绣帽归军，玳簪环客，薄晚同登庾亮楼。
浮生事，是几番玩月，何苦多愁。"
赵彦端,"当时众里闻新曲。
拚一醉、移舟换烛。
清波快送仙帆幅。
十里披烟泛玉。
谁知度、春寒夜独。
常记恨、花阑漏促。
西风渡口莲堪束。
一枕新凉会足。"
郭应祥,"春事日相催，红尽浅桃深杏。
可惜窥园无暇，任绿苔封径。
凭谁说与雨和风，休要太狂横。
等待禁烟予告，要选幽寻胜。"
苏轼,"雨後春容清更丽。
只有离人，幽恨终难洗。
北固山前三面水。
碧琼梳拥青螺髻。
一纸乡书来万里。
问我何年，真个成归计。
白首送春拼一醉。
东风吹破千行泪。"
史达祖,"晕粉就妆镜。
掩金闺、彩丝未整。
趁无人、学指鸳鸯颈。
恨谁踏、藓花径。
一梦蒲香葵冷。
堕银瓶、脆绳挂井。
扇底并团圆影。
只此是、沈郎病。"
袁去华,"晓监燕脂拂紫绵。
未梳掠髻云偏。
日高人静，沈水袅残烟。
春老菖蒲花未著，路长鱼雁信难传。
无端风絮，飞到绣床边。"
晁补之,"霜细犹欺柳，风柔已弄梅。
东园捶鼓赏新醅。
唤取舞周歌沈、探春回。
妙舞堪千盏，长歌可百杯。
笑人将恨上春台。
劝我十分一举、两眉开。"
刘一止,"燕台暮集，对秋容凄紧，松阴幂幂。
徙倚阑边临翠壑，千顷风烟横出。
坐待冰轮，天空云散，一色如苍璧。
娥有意，为谁来赴今夕。
身世如许飘流，佳时轻过了，他年空忆。
我辈情锺端未愧，昔日兰亭陈迹。
坐上何人，骊歌凄断，语别还应惜。
有心红烛，替人珠泪频滴。"
王炎2,"落花时节近清明。
南园芳草青。
东风料峭雨难晴。
那堪中宿酲。
回首处，自销凝。
谁知人瘦生。
倚阑无语不禁情。
杜鹃啼数声。"
晏几道,"宜春苑外楼堪倚，雪意方浓。
雁影冥。
正共银屏小景同。
可无人解相思处，昨夜东风。
梅蕊应红。
知在谁家锦字中。"
方岳,"雪带边寒，渺愁予、雪中谁抱奇节。
逊在扬州，逋老孤山，芳信顿成消歇。
江南茅屋今安在，疏影瘦、祗堪叹息。
归来未，沙头立尽，暮天云碧。
自笑梁园赋客。
倚旧日鞍鞯，春风巾帻。
问讯横枝，暖热新花，无处访寻诗阁。
几年不见冰霜面，知谁共、批风支月。
归来也，鸥盟不妨再结。"
仲并,"趁拍舞初筵。
柳袅春烟。
街头桃李莫争妍。
家本凤楼高处住，锦瑟华年。
不用抹繁弦。
歌韵天然。
天教独立百花前。
但愿人如天上月，三五团圆。"
吴文英,"片云载雨过江鸥。
水色澹汀洲。
小莲玉惨红怨，翠被又经秋。
凉意思，到南楼。
小帘钩。
半窗灯晕，几叶芭蕉，客梦床头。"
姜夔,"巷陌风光纵赏时。
笼纱未出马先嘶。
白头居士无呵殿，只有乘肩小女随。
花满市，月侵衣。
少年情事老来悲。
沙河塘上春寒浅，看了游人缓缓归。"
刘镇2,"弄晴台馆收烟候，时有燕泥香坠。
宿酲未解，单衣初试，腾腾春思。
前度桃花，去年人面，重门深闭。
记彩鸾别後，青骢归去，长亭路、芳尘起。
十二屏山遍倚。
任苍苔、点红如缀。
黄昏人静，暖香吹月，一帘花碎。
芳意婆娑，绿阴风雨，画桥烟水。
笑多情司马，留春无计，湿青衫泪。"
张炎,"穿花省路，傍竹寻邻，如何故隐都荒。
问取堤边，因甚减却垂杨。
消磨纵然未尽，满烟波、添了斜阳。
空叹息，又翻成无限，杜老凄凉。
一舸清风何处，把秦山晋水，分贮诗囊。
发已飘飘，休问岁晚空江。
松陵试招旧隐，怕白鸥、犹识清狂。
渐溯远，望并州、却是故乡。"
韩,"山凹春生，探梅只道今年早。
暗香迎晓。
人与花能好。
岁岁持杯，天地同难老。
须吟啸。
放开怀抱。
更约寻瑶草。"
吴潜,"谁家白面郎，画舫朱帘挂。
十二列金钗，一局文楸罢。
歌舞不知休，醉倒荷花下。
归棹踏烟波，灯火芜城夜。"
陈允平,"岸柳黄深绿渐饶。
林塘初雨过，涨蒲萄。
秋千亭榭彩旗交。
莺声里，春在杏花梢。
慵整翠云翘。
眉尖愁两点，倩谁描。
斜阳芳草暗魂销。
东风远，犹凭赤阑桥。"
赵鼎,"断霞收尽黄昏雨。
滴梧桐疏树。
帘栊不卷夜沈沈，锁一庭风露。
天涯人远，心期梦悄，苦长宵难度。
知他窗外促织儿，有许多言语。"
史浩,"翠蛾雪柳。
鬓影春风透。
灯火千门辉绮绣。
移下一天星斗。
剩拚连夜欢游。
金波欲上迟留。
且看香梅影底，双鸾舞彻梁州。"
陈,"有个胡儿模样别。
满颔髭须，生得浑如漆。
见说近来头也白。
髭须那得长长黑。
□□□□□□□。
子镊来，须有千堆雪。
莫向细君容易说。
恐他嫌你将伊摘。"
赵长卿,"梅萼和霜晓，梨花带雪春。
玉肌琼艳本无尘。
肯把铅华容易、污天真。
汤饼尝初罢，罗巾拭转新。
几回贪耍失黄昏。
月里归来无处、觅精神。"
仇远,"翠鸾不隔巫山路。
无人肯指行云处。
徙倚最高楼。
秋波春望愁。
先来愁似雾。
更下丝丝雨。
芳径溅香泥。
苔花滑马蹄。"
张元干,"深院今宵枕簟凉。
烛花光。
更筹何事促行觞。
恼刚肠。
老去一蓑烟雨里，钓沧浪。
看君鸣凤向朝阳。
且腰黄。"
程大昌,"七十在前头，难言未老。
只是中间有些好。
云虽瘦，未有一根华皓。
都缘心地静，无忧恼。
此际生朝，梅花献笑。
似向天边得新报。
孙枝秀雅，已挂恩袍春草。
定从欢喜处，添年考。"
蒋捷,"秋本无愁，奈客里、秋偏岑寂。
身老大、敲秦缶，懒移陶甓。
万误曾因疏处起，一闲且向贫中觅。
笑新来、多事是征鸿，声嘹呖。
双户掩，孤灯剔。
书束架，琴悬壁。
笑人间无此，小窗幽阒。
浪远微听葭叶响，雨残细数梧梢滴。
正依稀、梦到故人家，谁横笛。"
赵以夫,"佳节明朝九。
彩舫凌虚，共醉西风酒。
湖光蓝滴透。
云浪碎、巧学波纹吹皱。
碧落杳无边，但玉削，千峰寒瘦。
留连久，秋容似洗，月华如昼。
回头南楚东徐，暝霭苍烟，处处空刁斗。
山公今健否。
功名事、付与年时交旧。
白发苦欺人，尚堪插、黄花盈首。
归去也、东篱好在，觅渊明友。"
秦观,"眷恋。
西湖岸。
湖面楼台侵云汉。
阿溪本是飞琼伴。
风月朱扉斜掩。
谢郎巧思诗裁翦。
能动芳怀幽怨。"
欧阳修,"画楼钟动君休唱，往事无踪。
聚散匆匆。
今日欢娱几客同。
去年绿鬓今年白，不觉衰容。
明月清风。
把酒何人忆谢公。"
陈著,"问大江东，长淮上，缘分如何修到。
轻裘还熟局，第三番又是，五年春了。
菜饭工夫，露香心事，惟靠天公分晓。
林泉琴书梦，算飞笺觅去，不知多少。
奈雅意难酬，又还留住，口衔新诏。
都无他嗜好。
玉麟静、公事供谈笑。
满眼是、风花飘忽，惟有长松，雪霜里、插天苍老。
休忆家山好。
安乐处、便成蓬岛。
正春雨、秧畴饱。
边城如画，处处绿杨芳草。
青溪不妨寄傲。"
辛弃疾,"直节堂堂，看夹道、冠缨拱立。
渐翠谷、群仙东下，环声急。
闻道天峰飞堕地，傍湖千丈开青壁。
是当年、玉斧削方壶，无人识。
山木润，琅湿。
秋露下，琼珠滴。
向危亭横跨，玉渊澄碧。
醉舞且摇鸾凤影，浩歌莫遣鱼龙泣。
恨此中、风月本吾家，今为客。"
辛弃疾,"汉节东南，看驷马、光华周道。
须信是、七闽还有，福星来到。
庭草自生心意足，榕阴不动秋光好。
问不知，何处著君侯，蓬莱岛。
还自笑，人今老。
空有恨，萦怀抱。
记江湖十载，厌持旌纛。
落我材无所用，易除殆类无根潦。
但欲搜、好语谢新词，羞琼报。"
周邦彦,"沙棠舟。
小棹游。
池水澄澄人影浮。
锦鳞迟上钩。
烟云愁。
箫鼓休。
再得来时已变秋。
欲归须少留。"
张抡,"密布同云万里，六飞玉糁琼铺。
清歌妙舞拥红炉。
犹恨寒侵尊俎。
谁念山林路险，独行跣足樵夫。
莫惊苦乐□殊途。
阳□皆由阴注。"
朱敦儒,"天宇著垂象，日月共回旋。
因何明月，偏被指点古来传。
浪语修成七宝，漫说霓裳九奏，阿姊最婵娟。
愤激书青奏，伏愿听臣言。
诏六丁，驱狡兔，屏痴蟾。
移根老桂，种在历历白榆边。
深锁广寒宫殿，不许娥歌舞，按次守星躔。
永使无亏缺，长对日团圆。"
苏庠,"眼中叠叠烟中树。
晚云点点翻荷雨。
鸥泛渚边烟。
绿蒲秋满川。
未成江海去。
聊作林塘主。
客恨阔无津。
风斜白巾。"
李纲,"长江千里。
限南北、雪浪云涛无际。
天险难逾，人谋克壮，索虏岂能吞噬。
阿坚百万南牧，倏忽长驱吾地。
破强敌，在谢公处画，从容颐指。
奇伟。
淝水上，八千戈甲，结阵当蛇豕。
鞭弭周旋，旌旗麾动，坐却北军风靡。
夜闻数声鸣鹤，尽道王师将至。
延晋祚，庇民，周雅何曾专美。"
吴文英,"润玉笼绡，檀樱倚扇。
绣圈犹带脂香浅。
榴心空叠舞裙红，艾枝应压愁鬟乱。
午梦千山，窗阴一箭。
香瘢新褪红丝腕。
隔江人在雨声中，晚风菰叶生秋怨。"
毛滂,"杯深莫厌。
强看桃花面。
记约阳和初一线。
便恁芳菲满眼。
明年春色重来。
东堂花为谁开。
我在芦花深处，钓矶雨绿莓苔。"
王十朋,"落木萧萧，琉璃叶下琼葩吐。
素香柔树。
雅称幽人趣。
无意争先，梅蕊休相妒。
含春雨。
结愁千绪。
似忆江南主。"
韩,"莫道庞公不入州。
为谁歌酒也迟留。
襟期别乘真难事，领略同游岂易谋。
他扰扰，自悠悠。
香浮茉莉笑花头。
一帘云影催诗雨，唤起佳人无限愁。"
赵长卿,"乍凉淅淅风生幕。
人独在、朱栏翠阁。
吹箫信杳炉香薄。
眉上新愁又觉。
从前事、拟将拼却。
梦不断、花梢柳萼。
一杯睡起谁同酌。
斜日阴阴转角。"
范成大,"霜馀好探梅消息。
日日溪桥侧。
不如君有似梅人。
歌里工颦妍笑、两眉春。
疏枝冷蕊风情少。
却称衰翁老。
从教来作静中邻。
冷淡无言无笑、也无颦。"
朱敦儒,"拂破秋江烟碧。
一对双飞。
应是远来无力。
捎下相偎沙碛。
小艇谁吹横笛。
惊起不知消息。
悔不当时描得。
如今何处寻觅。"
严仁,"多病春来事事慵。
偶因扑蝶到庭中。
落红万叠花经雨，斜碧千条柳因风。
深院宇，小帘栊。
几年离别恰相逢。
擎觞未饮心先醉，为有春愁似酒浓。"
晁端礼,"蜀锦满林花，三年重到。
应被花枝笑人老。
半开微谢，占得几多时好。
便须拼痛饮、花前倒。
醉中但记，红围绿绕。
人面花光斗相照。
缭墙重院，爱惜遮藏须早。
免如攀折柳，临官道。"
辛弃疾,"一个去学仙，一个去学佛。
仙饮千杯醉似泥，皮骨如金石。
不饮便康强，佛寿须千百。
八十馀年入涅，且进杯中物。"
蔡伸,"烟锁池塘秋欲暮。
细细前香，直到双栖处。
并枕东窗听夜雨。
偎金缕。
云深不见来时路。
晓色朦胧人去住。
香覆重帘，密密闻私语。
日断征帆归别浦。
空凝伫。
苔痕绿印金莲步。"
刘辰翁,"角动寒谯。
看雨中灯市，雪意潇潇。
星球明戏马，歌管杂鸣刁。
泥没膝，舞停腰。
焰蜡任风销。
更可怜、红啼桃槛，绿暗杨桥。
当年乐事朝朝。
曾锦鞍呼妓，金屋藏娇。
围香春斗酒，坐月夜吹箫。
今老矣，倦歌谣。
嫌杀杜家乔。
漫三杯、踞炉觅句，断送春宵。"
张先,"簟纹衫色娇黄浅。
钗头秋叶玲珑翦。
轻怯瘦腰身。
纱窗病起人。
相思魂欲绝。
莫话新秋别。
何处断离肠。
西风昨夜凉。"
吴儆,"汗褪香红雪莹肌。
装馀静丽雾裁衣。
晚凉新浴倚栏时。
帘卷轻风斜虿发，杯深新月堕蛾眉。
此时风味许谁知。"
洪适,"子月到盘洲，日影长添线。
水退露溪痕，风急寒芦战。
终日倚枯藤，细看浮云变。
洲畔有圆沙，招尽云边雁。"
辛弃疾,"山路风来草木香。
雨馀凉意到胡床。
泉石膏肓吾已甚。
多病。
堤防风月费篇章。
孤负寻常山简醉。
独自。
故应知子草玄忙。
湖海早知身汗漫。
谁伴。
只甘松竹共凄凉。"
朱敦儒,"海云黄。
橘洲霜。
如箭滩流石似羊。
溪船十丈长。
人难量。
水难量。
过险方知著甚忙。
归休老醉乡。"
赵善括,"星桥未就，月钩初挂，翠叶暗惊秋早。
蕊珠宫里厌清闲，试回首、尘寰一笑。
仙风道骨，姆仪家范，须信人间最少。
一枝丹桂四兰荪，况千岁、灵椿未老。"
陈德武,"山拱罗城四面，柳营横接江东。
十年前事影随风。
今日宛如春梦。
天下几多邮驿，人生到处飘蓬。
丹霞楼上再相逢。
横笛为君三弄。"
陈允平,"彩鸾去，适怨清和，锦瑟谁共理。
奈春光渐老，万金难买，榆钱空费。
岸草烟无际。
落花满地芳尘委。
翠袖里，红粉溅溅，东风吹泪。
任鸳帏底。
宝香寒、金兽慵熏绣被，依依离别意味。
琼钗暗画心期。
倩啼鹃、为催行李。
黯销魂，但梦逐巫山，情牵渭水。
待得归来後，灯前深诉憔悴。"
仲殊,"晓日迎凉，烟华生翠，玉麟香转风轻。
细丝钧管，罗绮拥芝庭。
竞折蟠桃献寿，雨露罩，春下仙瀛。
碧池上，龟游鹤舞，一曲奏长生。
当年。
嘉庆会，兰江秀气，星昴光灵。
奄奕世馀徽，同降元精。
此日中吴太守，看看秉、廊庙钧衡。
麒麟阁，功名第一，从此入丹青。"
吴潜,"春水溶溶，春山漠漠，淡烟浅罩轻笼。
危楼阑槛，掠面小东风。
又是飞花落絮，芳草暗、万绿成丛。
闲徙倚，百年人事，都在画船中。
故园，无恙否，一溪翠竹，两径苍松。
更有鱼堪钓，有秫堪舂。
底事尘驱物役，空回首、社燕秋鸿。
功名已，萧骚短鬓，分付与青铜。"
葛立方,"破波光如镜，三翼轻舟。
对雨馀、重岩叠嶂，何妨影堕清流。
望芙蕖、渺然如海，张云锦、掩映汀洲。
出水奇姿，凌波艳态，眼看□叶弄新秋。
恍疑是、金沙池内，玉井认峰头。
花深处，田田叶底，鱼戏龟游。
正微凉、西风初度，一弯斜月如钩。
想天津、鹊桥将驾，看宝奁、蛛网初抽。
晒腹何勘，穿针无绪，不如溪上少淹留。
竞笑语、追寻惟有，沈醉可忘忧。
凭清唱，一声檀板，惊起沙鸥。"
张孝祥,"秩秩宾筵，玉潭春涨玻璃满。
旆霞风卷。
可但长安远。
夏木成阴，路袅薰风转。
空留恋。
细吹银管。
别意随声缓。"
曾觌,"画堂帘卷兽香浓。
花上雪玲珑。
平地十州三岛，蟠桃已试春红。
清朝旧德，仙姿难老，主眷方隆。
烂醉笙歌丛里，年年先占春风。"
辛弃疾,"风前欲劝春光住。
春在城南芳草路。
未随流落水边花，且作飘零泥上絮。
镜中已觉星星误。
人不负春春自负。
梦回人远许多愁，只在梨花风雨处。"
向子,"天公深藏巧，雪里放春回。
不到闲花凡草，都付与疏梅。
独立水边林下，萧萧冰容孤艳，清瘦玉腰支。
触拨暗香动，风味欲愁谁。
娥携，青女过，夜阑时。
瑶冠琼佩，粲然一笑亦何奇。
剩欲举觞对饮，不怕月明霜重，寒色著人衣。
只恐邻笛起，化作玉尘飞。"
辛弃疾,"与君欲赴西楼约。
西楼风急征衫薄。
且莫上兰舟。
怕人青泪流。
临风横玉管。
声散江天满。
一夜旅中愁。
蛩吟不忍休。"
石孝友,"著意栽银，砌成叶叶莲花舫。
醉霞摇荡。
恰似凌波样。
自笑平生，鲸吸洪波量。
孤心赏。
不如深幌。
一搦酬千想。"
杨无咎,"玉纤半露。
香檀低应鼍鼓。
逸调响穿空，云不度。
情几许。
看两眉碧聚。
为谁诉。
听敲冰戛玉。
恨云怨雨。
声声总在愁处。
放杯未举。
倾坐惊相顾。
应也肠千缕。
人欲去。
更画檐细雨。"
贺铸,"秋尽江南叶未凋。
晚云高。
情山隐隐水迢迢。
接亭皋。
二十四桥明月夜，弭兰桡。
玉人何处教吹箫。
可怜宵。"
赵长卿,"雪压前村曲径迷。
万山寒立玉参差。
孤舟独钓一蓑归。
别坞时听风折竹，断桥闲看水流澌。
一枝冻蕊出疏篱。"
辛弃疾,"花知否，花一似何郎。
又似沈东阳。
瘦棱棱地天然白，冷清清地许多香。
笑东君，还又向，北枝忙。
著一阵、霎时间底雪。
更一个、缺些儿底月。
山下路，水边墙。
风流怕有人知处，影儿守定竹旁厢。
且饶他，桃李趁，少年场。"
方千里,"锦鳞绣羽。
难传愁态颦妩。
岸草际天，云影垂絮。
人何许。
谩并栏倚柱。
烟光暮。
怅榆钱满路。
送春酒。
欢期幽会希遇。
彩箫凤侣。
回首分携处。
双脸吹愁雨。
无限语。
再见时记否。"
向子,"淮阳堂上曾相对。
笑把姚黄醉。
十年离乱有深忧。
白发萧萧同见、渚江秋。
履声细听知何处。
欲上星辰去。
清寒初溢暮云收。
更看碧天如水、月如流。"
赵师侠,"同云幕幕，狂风浩浩，激就六花飞下。
山川满目白模糊，更茅舍、溪桥潇洒。
玉田银界，瑶林琼树，光映乾坤不夜。
行人不为旅人忙，怎解识、天然图画。"
杜安世,"坐卧双眉镇长敛。
绣户初开花满院。
罗帏翠屏空，风微动、玉炉烟。
儿夫心肠多薄，百计思、难为拘捡。
几回向伊言，交今後、更休抛闪。"
仲殊,"斜日平山寒已薄。
雪过松梢，犹有残英落。
晚色际天天似幕。
一尊先与东风约。
邀得红梅同宴乐。
酒面融春，春满纤纤萼。
客意为伊浑忘却。
归船且傍花阴泊。"
陈人杰,"懒学冯君，弹铗歌鱼，如今五年。
为西湖西子，费人料理，东林东老，特地留连。
坐注虫鱼，行吟雌霓，竟负逍遥第一篇。
过从少，但赤髭白足，时复谈禅。
倚门白水平田。
看数点青山无尽天。
叹春风心事，已成待兔，夕阳时节，又听啼鹃。
如此凄凉，若为排遣，不是诗边即酒边。
中宵梦，有逋梅吹雪，坡柳摇烟。"
秦观,"玉漏迢迢尽，银潢淡淡横。
梦回宿酒未全醒。
已被邻鸡催起、怕天明。
臂上妆犹在，襟间泪尚盈。
水边灯火渐人行。
天外一钩残月、带三星。"
魏了翁,"暮雨收尘马，薰风起箨龙。
夜凉人锁武成宫。
却忆亲旁、寿饼荐油葱。
谁锡诗人类，应颖谷封。
儿行虽远母心通。
触拨今宵、梦逐彩云东。"
张先,"昨夜小筵欢纵。
烛房深、舞鸾歌凤。
酒迷花困共厌厌，倚朱弦、未成归弄。
峡雨忽收寻断梦。
依前是、画楼钟动。
争拂雕鞍葱葱去，万千恨、不能相送。"
张炎,"好游人老，秋鬓芦花共色。
征衣犹恋去年客。
古道依然黄叶。
谁家萧瑟。
自笑我、如何是得。
酒楼仍在，流落天涯醉白。
孤城寒树美人隔。
烟水此程应远，须寻梅驿。
又渐数、花风第一。"
陈允平,"晚酌宜城酒暖。
玉软嫩红潮面。
醉中窈窕度娇眼。
不识愁深恨浅。
绣窗一缕香绒线。
击双燕。
海棠满地夕阳远。
明月笙歌别院。"
刘辰翁,"夫子惠收我，谓我古心徒。
闲居有客无酒，有酒又无鱼。
报道犀兵远坠，问讯陈人何似，陈似隔年萸。
天壤亦大矣，知有孔融乎。
白雪歌，丹元赞，赫蹄书。
洪崖何自过我，便作授经图。
教我天根骑月，规我扶摇去意，餐我白芝符。
从此须溪里，更著赤松湖。"
马子严,"几年闲作园林主。
未向梅花著语。
雪後又开半树。
风递幽香去。
断魂不为花间女。
枝上青禽□诉。
我是西湖处士。
长恨芳时误。"
欧阳修,"红粉佳人白玉杯。
木兰船稳棹歌催。
绿荷风里笑声来。
细雨轻烟笼草树，斜桥曲水绕楼台。
夕阳高处画屏开。"
吴潜,"半饷西风暖换凉。
岩花月魄衬云裳。
一杯旋擘翠橙香。
旧酝不妨排日醉，新尚可去时尝。
无何乡里是吾乡。"
晏殊,"湖上西风斜日，荷花落尽红英。
金菊满丛珠颗细，海燕辞巢翅羽轻。
年年岁岁情。
美酒一杯新熟，高歌数阕堪听。
不向尊前同一醉，可奈光阴似水声。
迢迢去未停。"
陈著,"喜气满清门，庆集还新样。
卜醉筵开意转浓，昨日今朝两。
愧我一年多，见汝双欢晚。
自觉人生此会稀，有酒宁论盏。"
彭元逊,"痴多故恼人，妆晚翻嫌趣。
只为眼波长，嗔笑娇难触。
春心不肯深，春睡何曾足。
莫待柳花飞，飞去无拘束。"
张炎,"万里一飞篷。
吟老丹枫。
潮生潮落海门东。
三两点鸥沙外月，闲意谁同。
一色与天通。
绝去尘红。
渔歌忽断荻花风。
烟水自流心不竞，长笛霜空。"
周密,"夜鹤惊飞。
香浮翠藓，玉点冰枝。
古意高风，幽人空谷，静女深帏。
芳心自有天知。
任醉舞、花边帽。
最爱孤山，雪初晴後，月未残时。"
丘,"潇洒无湖仙。
踏遍尘寰。
吟哦长忆两松闲。
邂逅天涯还一笑，璧合珠连。
风采照衰残。
妙语冷然。
妓围香暖簇金蝉。
端为故人情未减，醉玉颓山。"
刘辰翁,"醒复醒、行吟泽畔，焉能忍此终古。
招魂过海枫林暝，招得魂归无处。
朝又暮。
但依旧，禁街人静冬冬鼓。
画船沈雨。
听乃渔歌，兴亡事远，咽咽未能句。
君且住。
能歌吾不如汝。
悠悠鼓而去。
沧洲揽结芳成艾，唤作张三李五。
羌自苦。
更闲却，玉堂端帖多多许。
无人自语。
把画扇鸾边，香罗雪底，题作午年午。"
程垓,"独木小舟烟雨湿。
燕儿乱点春江碧。
江上青山随意觅。
人寂寂。
落花芳草催寒食。
昨夜青楼今日客。
吹愁不得东风力。
细拾残红书怨泣。
流水急。
不知那个传消息。"
魏了翁,"尚忆去年称寿日，彩衣犹带天香。
今年还见雁成行。
两头娘子拜，笑领伯仁觞。
知是几年培植底，如今满院芬芳。
只凭方寸答苍苍。
春风来不断，点缀艳阳妆。"
程垓,"山无数，雨萧萧。
路迢迢。
不似芙蓉城下去，柳如腰。
梦随春絮飘飘。
知他在、第几朱桥。
说与杜鹃休唤，怕魂销。"
贺铸,"绿净春深好染衣。
际柴扉。
溶溶漾漾白鸥飞。
两忘机。
南去北来徒自老，故人稀。
夕阳长送钓船归。
鳜鱼肥。"
张炎,"隔水呼舟，采香何处追游好。
一年春事二分花，犹有花多少。
容易繁华过了。
趁园林、飞红未扫。
旧酲新醉，几日不来，绿阴芳草。"
晁端礼,"风流心胆，直把春偿酒。
选得一枝花，绮罗中、算来未有。
名园翠苑，风月最佳时，夜迢迢，车款款，是处曾携手。
重来一梦，池馆皆依旧。
幽恨写新诗，托何人、章台问柳。
渔舟归後，云锁武陵溪，水潺潺，花片片，舣棹空回首。"
侯置,"翻阶红药竞芬芳。
著意巧成双。
须信扬州国艳，旧时曾在昭阳。
盈盈背立，同心对绾，联萼飞香。
牢贮深沈金屋，任教蝶困蜂忙。"
张炎,"想不劳、添竹引龙须，断梗忽传芳。
记珠悬润碧，飘飘秋影，曾印禅窗。
诗外片云落莫，错认是花光。
无色空尘眼，雾老烟荒。
一翦静中生意，任前看冷淡，真味深长。
有清风如许，吹断万红香。
且休教夜深人见，怕误他、看月上银床。
凝眸久，却愁卷去，难博西凉。"
赵善括,"蝶粉蜂黄，桃红李白，春风屡展愁眉。
晓来雨过，应渐觉红稀。
满径柔茵似染，新晴後、皱绿盈池。
休孤负，幕天席地，逸饮酹金彝。
东君，真好事，降唇歌雪，玉指鸣丝。
念长卿多病，非药能治。
试假瑶琴一弄，清音转、便许心知。
从今去，园林好在，休学岘山碑。"
蔡伸,"背壁灯残，卧听檐雨难成寐。
井梧飘坠。
历历蛩声细。
数尽更筹。
滴尽罗巾泪。
如何睡。
甫能得睡。
梦到相思地。"
葛立方,"摇毫铸藻。
纵有微之应压倒。
万里鹏程。
南省今书淡墨名。
胪传丹陛。
月里桂花先著袂。
雁塔高题。
玉季巍科尚觉低。"
曹冠,"琴拂虞薰，月裁班扇，麦秋槐夏清和。
笋变琅，绛榴细蹙香罗。
绿云初展圆荷。
见金鳞、戏跃清波。
山丹舒艳，葵花映日，萱草成窠。
浮云富贵，出处无心，好天风月，如意偏多。
功名事业，壮怀岜肯蹉跎。
待拥雕戈。
洗胡尘、须挽天河。
醉挥毫，知音为我，发兴高歌。"
张抡,"雅士常多雅□，□□□□□怀。
雪溪□□□舟来。
兴尽何须见戴。
恰似□云出岫，岂拘宇内形骸。
超然物外远尘埃。
到此方为自在。"
袁去华,"天接沧浪。
晴虹垂饮，千步修梁。
万顷玻璃，洞庭之外，纯浸斜阳。
西风劝我持觞。
况高栋、层轩自凉。
饮罢不知，此身归处，独咏苍茫。"
苏轼,"春牛春杖。
无限春风来海上。
便与春工。
染得桃红似肉红。
春幡春胜。
一阵春风吹酒醒。
不似天涯。
卷起杨花似雪花。"
李弥逊,"陌上风光浓处。
第一寒梅先吐。
待得春来也，香销减，态凝伫。
百花休谩妒。
陌上风光浓处。
繁杏枝头春聚。
艳态最娇娆，堪比并，东邻女。
红梅何足数。
陌上风光浓处。
日暖山樱红露。
结子点朱唇，花谢後，君看取。
流莺偏嘱付。
陌上风光浓处。
忘却桃园归路。
洞口水流迟，香风动，红无数。
吹愁何处去。
陌上风光浓处。
最是海棠风措。
翠袖衬轻红，盈盈泪，怨春去。
黄昏微带雨。
陌上风光浓处。
自有花王为主。
富艳压群芳，蜂蝶戏，燕莺语。
东君都付与。
陌上风光浓处。
红药一番经雨。
把酒绕芳丛，花解语。
劝春住。
莫教容易去。"
仇远,"楚塞残星几点，关山明月三年。
长亭犹有竹如椽。
可惜中郎不见。
折柳新愁未歇，落梅旧梦谁圆。
何人吹向内门前。
一片鹧鸪清怨。"
毛滂,"镂烟翦雾。
无层数。
苜蓿青深烦雪兔。
引到祥华开处。
仙人手翳朝阳。
清都绛阙相将。
来覆东封翠辇，好遮化日舒长。"
曾觌,"花柳争春。
湖山竟秀，恰近清明。
绮席从容，兰舟摇曳，稳泛波平。
君恩许宴簪缨。
密座促、仍多故情。
一部清音，两行红粉，醉入严城。"
张炎,"一瓢饮水曲肱眠。
此乐不知年。
今朝忽上龙峰顶，却原来、有此甘泉。
洗却平生尘土，慵游万里山川。
照人如鉴止如渊。
古窦暗涓涓。
当时桑苎今何在，想松风、吹断茶烟。
著我白云堆里，安知不是神仙。"
赵长卿,"江村百六春强半。
拍拍池塘春水满。
风团柳絮舞如狂，雨压橘花香不散。
阴阴巷陌闲庭院。
小立危栏羞燕燕。
不知何事未还乡，除却青春谁作伴。"
李曾伯,"琅琅环佩三千，一楼玉立中端委。
瑶琚碾就，襄王故国，屈平遗里。
多少铅华，飞琼涂抹，一时碎。
记少年驰逐，银杯缟带，几番被、鸡呼起。
冷入重貂如水。
鬓丝丝、叹非前比。
羔儿满泛，狮儿低唱，飘风过耳。
冰释边忧，春生民乐，欢形佐史。
倩何人蜚奏，五云天上，助吾君喜。"
王之道,"山前湖外。
初日浮云退。
荷气馥，槐阴碎。
葵花红障锦，萱草青垂带。
谁得似，黄鹂求友新成对。
忆昔东门会。
千古同侵盖。
人已远，歌如在。
银钩虽可漫，琬琰终难改。
愁浩荡，临风令我思淮海。"
蔡伸,"锦衾香。
玉枕双。
昨夜深深小洞房。
回头已断肠。
背兰缸。
梦仙乡。
风撼梧桐雨洒窗。
今宵好夜长。"
柳永,"尤红翠。
近日来、陡把狂心牵系。
罗绮丛中，笙歌筵上，有个人人可意。
解严妆巧笑，取次言谈成娇媚。
知几度、密约秦楼尽醉。
仍携手，眷恋香衾绣被。
情渐美。
算好把、夕雨朝云相继。
便是仙禁春深，御炉香袅，临轩亲试。
对天颜咫尺，定然魁甲登高第。
待恁时、等著回来贺喜。
好生地。
剩与我儿利市。"
杨泽民,"曲渚澜生。
遥峰云敛，据鞍又出江城。
青子垂枝，翠阴遮道，乍闻一两蝉声。
素蟾犹在，但惟有、长庚殿星。
征夫前路，应怪劳生，尘事相萦。
年来厌逐时迎。
千里追寻，两鬓凋零。
佳景良辰，无虚度，谁怜客里凄清。
不如归去，任儿辈、功名遂成。
旧欢重理，莫笑渊明，却赋闲情。"
杨无咎,"鸣鸠怨歇。
对急雨过云，暗风吹热。
漠漠稻田，差差柳岸，新沐青丝发。
楼上素琴设。
爱流水，随弦滑。
深炷龙津，浓熏绛帏，博山频揭。
超绝。
遥岑吐月。
照苍茜、重重叠叠。
恍然身在处，浑疑同泛，花舫波喷雪。
漾醉魂醒，惊呼不是沤生灭。
伫望久，空叹无才可赋，厌听。"
刘过,"霜树啼鸦，梅欲放、小春清晓。
庆初度、佩环风外，笑声云表。
一柱独擎梁栋重，十年整顿乾坤了。
种春风、桃李满人间，知多少。
功甚大，心常小。
居廊庙，思耕钓。
奈华夷休戚，系王颦笑。
盟府山河书带砺，成周师保须周召。
看貂蝉、绿鬓本天人，真难老。"
吕胜己,"惨惨枯梢，初疑似、真酥点滴。
见深红蒂萼，方认早梅消息。
粉艳牵连春意动，冰姿照映霜华白。
伴苍松、修竹似幽人，相寻觅。
香远近，枝南北。
幽涧畔，疏篱侧。
便佣儿贩妇，也知怜惜。
渭水渔翁方入社，西湖处士成陈迹。
爱平生、炯炯岁寒心，无今昔。"
周紫芝,"发白犹旅枕，溪深未挂烟莎。
往来苕意如何。
应有轻鸥笑我。
细算年来活计，只消一个渔舟。
金鱼无分不须求。
只乞鲈鱼换酒。"
赵以夫,"露蕊香肌娇秀。
燕脂微透。
蕊宫仙子驾祥鸾，被风卷、霞衣皱。
轻翦倩他红袖。
簪来盈首。
直须沈醉此花前，怕花到、明朝瘦。"
杨无咎,"湖上风光直万金。
芙蓉并蒂照清深。
须知花意如人意，好在双心同一心。
词共唱，酒俱斟。
夜阑扶醉小亭阴。
当时比翼连枝愿，未必风流得似今。"
黎廷瑞,"荒城落日西风，满街芳草无行路。
楼台羽化，萤飞故苑，蛩吟残础。
不减承平，半湖秋月，隔溪烟树。
慨江南风景，一朝如许，教人恨、王夷甫。
对酒强推愁去。
酒醒来、愁还如故。
青萍三尺，阴符一卷，土花尘蠹。
试问黄花，花知余否，沈吟无语。
拍阑干，空羡平沙落雁，沧波归鹭。"
张抡,"莫笑一瓢门户隘。
任意游行，出入俱无碍。
玉殿珠宫都不爱。
别藏大地非尘界。
东海扬尘瓢不坏。
寒暑□移，瑞日何曾改。
一住如今知几载。
主人不老长春在。"
黎廷瑞,"腰缠十万贯，骑鹤上扬州。
诗翁那得有此，天地一扁舟。
二十四番风信，二十四桥风景，正好及春游。
挂席欲东下，烟雨暗层楼。
紫绮冠，绿玉杖，黑貂裘。
沧波万里，浩荡踪迹寄浮鸥。
想杀南台御史，笑杀南州孺子，何事此淹留。
远思渺无极，日夜大江流。"
赵长卿,"晓来雨霁。
弱柳摇新翠。
丽日媚东风，正不暖不寒天气。
幽禽弄舌，花上诉春光，高一饷，低一饷，清圆还碎。
那知时势。
春亦元无意。
草木自敷荣，似人生、功名富贵。
我咱谙分，随有亦随无，不妒富，不憎贫，歌酒闲游戏。"
杨无咎,"屋角墙隅。
占宽闲处，种两三株。
月夕烟朝，影侵窗牖，香彻肌肤。
群芳欲比何如。
癯儒岂、膏梁共途。
因事顺心，为花修史，从记中书。"
王灼,"漠漠郊原荒宿草。
黄花趁得秋风早。
万里岷峨归梦到。
东篱好。
未应花似行人老。
古往今来成一笑。
为君醉里销沈了。
不用登临短帽。
愁绝□。
吴霜点鬓教谁扫。"
吴潜,"一般妙质，笑乐天、夸诧小蛮樊素。
万炳参差罗翠扇，全队西方靓女。
不假施朱，也非涂碧，所乐惟幽浦。
神仙姑射，算来合共游处。
一任冶妓姬，采莲歌里，尽是相思苦。
花气荷馨清入骨，长傍银河东注。
月澹风轻，雾烟细，忽洒霏微雨。
此时心事，美人泽畔停伫。"
张元干,"萼绿华家萼绿春。
山瓶何处下青云。
浓香气味已醺人。
竹叶传杯惊老眼，松醪题赋倒纶巾。
须防银字暖朱唇。"
张炎,"野色一桥分。
活水流云直到门。
落叶堆篱从不扫，开尊。
醉里教儿诵楚文。
隔断马蹄痕。
商鼎熏花独自闻。
吟思更添清绝处，黄昏。
月白枝寒雪满村。"
毛滂,"晚色寒清如四檐。
梧桐冷碧到疏帘。
小花未了烛花偏。
瑶瓮孛堆春这里，锦屏屈曲梦谁边。
熏笼香暖索衣添。"
吕胜己,"秋夜静。
屋上狂风初定。
两两啼蛄相答应。
灯蛾摇烛影。
枕上鸡声遥听。
起舞良宵偏永。
明日谩寻弓剑整。
衰颜重揽镜。"
李弥逊,"小小茅茨隐翠微。
桥平双手弄涟漪。
好风还动去年枝。
得雨疏梅肥欲展，人家次第有芳菲。
惜花恰莫探春迟。"
赵师侠,"万事随缘，一身须正。
功名富贵皆前定。
多图广计要争强，如何人力将天胜。
枉费机谋，徒劳奔竞。
到头毕竟由他命。
安时处顺得心闲，饥餐困寝亏贤甚。"
李弥逊,"翦翦疏花，托根宛在长松底。
蔓柯相倚。
便有凌霄志。
丹凤忽来，小队迎秋起。
留无计。
待公归侍。
重与分红翠。"
刘辰翁,"棹歌齐发，江云暮、吹得湘愁成雨。
小酌千年，知他是、阿那年时沈午。
日落长沙，风回极浦，黯不堪延伫。
吴头楚尾，非关四面为楚。
几度唤起醒累，淋漓痛饮，不学愁余句。
踏鲤从鼋胥涛上，怎不化成龙去。
越女吴船，燕歌赵舞，世世悠悠许。
明朝寂寂，双双飞下鸣鹭。"
蒋捷,"梨边风紧雪难晴。
千点照溪明。
吹絮窗低，唾茸窗小，人隔翠阴行。
而今白鸟横飞处，烟树渺乡城。
两袖春寒，一襟春恨，斜日淡无情。"
杨无咎,"不学真空不学仙。
不居尘市不居山。
时沽鲁酒供诗兴，莫管吴霜点鬓斑。
只麽去，几时还。
岂知魂梦□□间。
凭君休作千年调，到处惟□一味闲。"
姚勉,"一部周官，学问渊源，山斋得来。
最雄姿直气，不涂脂粉，仙风道骨，不尘埃。
万里青云，相期阔步，底事向天门折翼回。
君知否，这白衣御史，卿相胚胎。
时人休用惊猜。
机会到功名节节催。
看蒲质易凋，何如松茂，菊花已老，须是梅开。
万事何难，时来得做，且信天工次第排。
从今去，愿径游璧水，直上兰台。"
黄机,"细听楼头漏箭移。
客床寒枕不胜。
凄凉夜角偏多恨，吹到梅花第几枝。
人间阔，雁参差。
相思惟有梦相知。
谢他窗外芭蕉雨，叶叶声声伴别离。"
辛弃疾,"一丘壑。
老子风流占却。
茅檐上、松月桂云，脉脉石泉逗山脚。
寻思前事错。
恼杀晨猿夜鹤。
终须是、邓禹辈人，锦绣麻霞坐黄阁。
长歌自深酌。
看天阔鸢飞，渊静鱼跃。
西风黄菊芗喷薄。
怅日暮云合，佳人何处，纫兰结佩带杜若。
入江海曾约。
遇合。
事难托。
莫击磬门前，荷蒉人过，仰天大笑冠簪落。
待说与穷达，不须疑著。
古来贤者，进亦乐，退亦乐。"
吴文英,"水园沁碧，骤夜雨飘红，竟空林岛。
艳春过了。
有尘香坠钿，尚遗芳草。
步绕新阴，渐觉交枝径小。
醉深窈。
爱绿叶翠圆，胜看花好。
芳架雪未扫。
怪翠被佳人，困迷清晓。
柳丝系棹。
问阊门自古，送春多少。
倦蝶慵飞，故扑簪花破帽。
酹残照。
掩重城、暮钟不到。"
惠洪,"凝祥宴罢闻歌吹。
画毂走，香尘起。
冠压花枝驰万骑。
马行灯闹，凤楼帘卷，陆海龙鳌山对。
当年曾看天颜醉。
御杯举，欢声沸。
时节虽同悲乐异。
海风吹梦，岭猿啼月，一枕思归泪。"
吴潜,"夜雨三更，有人枕，晓檐报晴。
算顽云痴雾，不难扫荡，青天白日，元自分明。
权植油幢，聊张皂纛，坐听前驺鼓角鸣。
君休诧，岂宣申南翰，成旦东征。
鸿冥。
哽噎秋声。
正万里榆关未罢兵。
幸扬州上督，为吾石友，荆州元帅，是我梅兄。
约束鲸鲵，奠安鼠，更使夷海晏清。
连宵看，怕天狼隐耀，太白沈枪。"
何梦桂,"留春不住。
又早是清明，杨花飞絮。
杜宇声声，黄昏庭院，那更半帘风雨。
劝春且休归去。
芳草天涯无路。
悄无语。
倚阑干立尽，落红无数。
谁诉。
长门事，记得当年，曾趁梨园舞。
霓羽香消，梁州声歇，昨梦转头今古。
金屋玉楼何在，尚有花钿尘土。
君不顾。
怕伤心，休上危楼高处。"
刘辰翁,"问何年种植。
独成蹊、花烂漫，锦开千步。
花下老人犹记我，不似那回赏处。
并吹却、道边谢墅。
黄四娘家今何在，也飘零、偎向前村住。
千万恨，寄红雨。
携壶藉草行歌暮。
记前宵、深盟止酒，况堪扶路。
破手一杯花浮面，不觉二三四五。
更竹里、颠狂崔护。
试语看花诸君子，但如今、俯仰成前度。
君不见，曲江树。"
张炎,"及春游，卜夜饮，人醉万花醒。
转眼年华，白发半垂领。
与鸥同一清波，风苹月树，又何事、浮踪不定。
静中省。
便须门掩柴桑，黄卷伴孤隐。
一粟生涯，乐事在瓢饮。
爱闲休说山深，有梅花处，更添个、暗香疏影。"
葛长庚,"前度几相逢。
此日游从乐不同。
竹阁荷亭欢聚处，雍容。
如在蓬莱第一宫。
夜半月朦胧。
秉烛东园风露中。
明日匆匆还入浙，忡忡。
却把音书寄远鸿。"
马子严,"瑞霭秋空，银河里、非烟非雾。
应想是、岳锺神秀，再生尹傅。
昨夜五云随梦入，今朝万象朝元去。
正六星、炳炳耀文昌，循初度。
五马贵，多文富。
人品异，心朝古。
似冰清瑶水，玉森元圃。
天子方将循异政，灵孙又合为霖雨。
问汾阳、几考在中书，从今数。"
赵长卿,"数声回雁。
几番疏雨，东风回暖。
甚今年、立得春来晚。
过人日、方相见。
缕金幡胜教先办。
著工夫裁剪。
到那时睹当，须教滴惜，称得梅妆面。"
洪适,"五月到盘洲，照眼红巾蹙。
句引石榴裙，一唱仙翁曲。
藕步进新船，斗楫飞云速。
此际独醒难，一一金锺覆。"
石孝友,"离情冰泮，归心云扰，黯然凝伫江皋。
柳色摇金，梅香弄粉，依稀满眼春娇。
常记极游遨。
更与持玉，因解金貂。
郎去翟塘，妾家巫峡水迢迢。
别来暗减风标。
奈碧云暗断，翠被香消。
春草生池，芳尘凝榭，凄凉月夕花朝。
千里梦魂劳。
但鸟啼渡口，猿响山椒。
拟把无穷幽恨，万叠写霜绡。"
辛弃疾,"暗香横路雪垂垂。
晚风吹。
晓风吹。
花意争春，先出岁寒枝。
毕竟一年春事了，缘太早，却成迟。
未应全是雪霜姿。
欲开时。
未开时。
粉面朱唇，一半点胭脂。
醉里谤花花莫恨，浑冷淡，有谁知。"
陈亮,"武陵溪上桃花路。
见征骑、匆匆去。
嘶入斜阳芳草渡。
读书窗下，弹琴石上，留得销魂处。
落花冉冉春将暮。
空写池塘梦中句。
黄犬书来何日许。
辋川轻舸，杜陵尊酒，半夜灯前雨。"
李之仪,"腊穷天际傍危栏。
密雪舞初残。
表里江山如画，分明不似人间。
功名何在，文章漫与，空叹流年。
独恨归来已晚，半生孤负渔竿。"
韩元吉,"莺声寂。
春风欲去难踪迹。
难踪迹。
几枝红叶，万金消得。
青铜镜里朱阑侧。
照人也似倾城色。
倾城色。
一尊莫负，赏心良夕。"
曹冠,"西湖避暑棹扁舟。
忘机狎白鸥。
荷香十里供瀛洲。
山光翠欲流。
歌浩浩，思悠悠。
诗成兴未休。
清风明月解相留。
琴声万籁幽。"
陈三聘,"云衣薄。
春晴自有东风掠。
东风掠。
试听枝上，几声乾鹊。
曲屏心事新题却。
离愁何用堆眉角。
堆眉角。
今朝莫是，打头风恶。"
刘克庄,"剥啄谁欤，户外一宾，布衣麻鞋。
有舌端雄辨，机锋破的，袖中行卷，锦绣成堆。
阍启上宾，侬观诸老，个主人公喜挽推。
怎奈向，今十分衰飒，非昔形骸。
阍言宾怒如雷。
因底事朱门晏未开。
假使汝主公，做他将相，懒迎揖客，紧闭翘材。
病叟惭惶，尊官宁耐，待铁拐先生旋出来。
宾性急，怀生毛名纸，兴尽而回。"
石孝友,"云龙双辅，匣龙双起，当年楚尾吴头。
借月命卿，占星分使，来宽俗瘵君忧。
绣指屈儒流。
□暂辍北阙，小试南州。
协奏熏风，霈为霖雨岁登秋。
春工点缀芳柔。
正梅凝笑脸，柳弄青眸。
柏叶荐觞，椒花载颂，休辞秉烛嬉游。
乃眷在宸旒。
更德标银管，名覆金瓯。
共看朝天露稳，归拜富民侯。"
张元干,"芳信着寒梢，影入花光画。
玉立风前万里春，雪艳江天夜。
谁折暗香来，故把新泻。
记得偎人并照时，鬓乱斜枝惹。"
陈人杰,"日薄风狞，万里空江，隐隐有声。
旋千旗万棹，一时东指，青山断处，白浪成层。
渐近渐高，可惊可喜，作雪峰楼外横。
教人讶，是鲸掀鳌，蛟斗龙争。
属镂忠恨腾腾。
要句践城台都荡平。
奈岸身不动，潮头自落，又如飞剑，斫倒鼍城。
若到夜深，更和月看，组练分明十万兵。
尤奇特，有稼轩一曲，真野狐精。"
刘过,"楼外云山千万重。
画眉人隔小帘栊。
风垂舞柳春犹浅，雪点酥胸暖未融。
携手处，又相逢。
夜阑心事与郎同。
一杯自劝羔儿酒，十幅销金暖帐笼。"
苏轼,"银铮旋品。
不用缠头千尺锦。
妙思如泉。
一洗闲愁十五年。
为公少止。
起舞属公公莫起。
风里银山。
摆撼鱼龙我自闲。"
仇远,"苔笺醉草调清平。
鸦墨湿浮云。
霓裳步冷，琼箫声断，旧梦关心。
小乔不恋周郎老，翠被折秋痕。
那堪门外，黄花红叶，细雨更深。"
洪咨夔,"把酒西风，浑莫问、主宾谁恶。
千古事、几□遇合，几人流落。
肝胆轮溟渤小，精神浩荡蓬莱薄。
望拒霜、红处是东山，长如昨。
苍苔迹，何曾削。
黄叶梦，何难觉。
等春云出岫，秋波归壑。
老子婆娑风度远，佳人缥缈腰肢约。
况登高、节过又登高，须多酌。"
杨泽民,"星桥夜度，火树宵开，灯月光交射。
翠檐铜瓦。
相辉映、隐隐绛霞飘下。
风流艳雅。
向柳陌、纤纤共把。
筵宴时、频酌香醪，宝鸭喷沈麝。
已是欢娱尽夜。
对芳时堪画，条倡叶冶。
鸳灯诗帕。
嬉游看、到处骤轮驰马。
十千换也。
惟好事、寸心难谢。
听九衢、三市行歌，到晓钟才罢。"
苏轼,"双鬟绿坠。
娇眼横波眉黛翠。
妙舞蹁跹。
掌上身轻意态妍。
曲穷力困。
笑倚人旁香喘喷。
老大逢欢。
昏眼犹能仔细看。"
吴则礼,"我公两器兼文武。
谈笑岩廊无治古。
经颜绿发已官高，赤儿绣裳今仲父。
我欲形容无妙识。
颂穆清风须吉甫。
望公聊比太山云，岁岁年年天下雨。"
洪适,"小室坐毡重叠，红炉兽炭交加。
一卮村酒吸流霞。
窗外寒威可怕。
心在盘洲种柳，眼看密雪飞花。
银杯缟带不随车。
江上渔蓑难画。"
吴文英,"推枕南窗，拣花寒入单纱浅。
雨帘不卷。
空碍调雏燕。
一握柔葱，香染榴巾汗。
音尘断。
画罗闲扇。
山色天涯远。"
洪适,"瓜瓞绵绵储庆远，闲平代有名人。
一襦五裤说朱轮。
云逵鸳缀近，雷社虎符新。
正是泗滨浮磬日，潘舆一粲欣欣。
鸾歌飞起杏梁尘。
巢莲龟问岁，介寿酒融春。"
赵师侠,"神功圣德妙难量。
灵应著莆阳。
湄洲自昔仙境，宛在水中央。
孚惠爱，备祈禳。
降嘉祥。
云车风马，来歆，桂酒椒浆。"
刘克庄,"黄粱梦觉，忽跳出、北扉西省。
今似得何人，老僧退院，秀才下省。
罢草河西淮南诏，没一字、谘尚书省。
已交侣樵渔，免教人道，弥封官省。
多幸。
条冰解去，新衔全省。
笑杀太师光，赐灵寿杖，有诏扶他入省。
死谥醉侯，生封诗伯，此事不关朝省。
便茅屋、送老云边，也胜倚金华省。"
苏轼,"今夜雨。
断送一年残暑。
坐听潮声来别浦。
明朝何处去。
孤负金尊绿醑。
来岁今宵圆否。
酒醒梦回愁几许。
夜阑还独语。"
魏了翁,"晓色云日澹，绰开坦坦长途。
西宁太守问程初。
梅梢迎候骑，柳树困平芜。
九折邛峡浑可事，不妨叱驭先驱。
平平岂是策真无。
抚摩迂事业，细密钝功夫。"
吴潜,"人生南北如歧路。
惆怅方回断肠句。
四野碧云秋日暮。
苇汀芦岸，落霞残照，时有鸥来去。
一杯渺渺怀今古。
万事悠悠付寒暑。
青箬绿蓑便野处。
有山堪采，有溪堪钓，归计聊如许。"
欧阳修,"永日环堤乘彩舫。
烟草萧疏，恰似晴江上。
水浸碧天风皱浪。
菱花荇蔓随双桨。
红粉佳人翻丽唱。
惊起鸳鸯，两两飞相向。
且把金尊倾美酿。
休思往事成惆怅。"
晏几道,"题破香笺小砑红。
诗篇多寄旧相逢。
西楼酒面垂垂雪，南苑春衫细细风。
花不尽，柳无穷。
别来欢事少人同。
凭谁问取归云信，今在巫山第几峰。"
卢炳,"传消寄息。
咫尺远如千里隔。
欲见无由。
惹起新愁与旧愁。
情怀如醉。
枕连宵终不寐。
无奈相思。
此恨凭谁说与伊。"
陈允平,"闲倚琐窗工绣。
春困两眉频皱。
独自下香街，攀折画桥烟柳。
晴昼。
晴昼。
偏称玉楼歌酒。"
柳永,"凤楼郁郁呈嘉瑞。
降圣覃恩延四裔。
醮台清夜洞天严，公宴凌晨箫鼓沸。
保生酒劝椒香腻。
延寿带垂金缕细。
几行鹓鹭望尧云，齐共南山呼万岁。"
欧阳修,"水轩檐幕透薰风。
银塘外、柳烟浓。
方床遍展鱼鳞簟，碧纱笼。
小墀面、对芙蓉。
玉人共处霜鸳枕，和娇困、睡朦胧。
起来意懒含羞态，汗香融。
系裙腰，映酥胸。"
辛弃疾,"停云霭霭，八表同昏，尽日时雨。
搔首良朋，门前平陆成江。
春醪湛湛独抚，限弥襟、闲饮东窗。
空延伫，恨舟车南北，欲往何从。
叹息东园佳树，列初荣枝叶，再兢春风。
日月于征，安得促席从容。
翩翩何处飞鸟，息庭树、好语和同。
当年事，问几人、亲友似翁。"
赵长卿,"牡丹已过酴谢，飞尽繁花。
浓翠啼鸦。
绿水桥边卖酒家。
年时携手寻春去，满引流霞。
往事堪嚓。
犹喜潘郎鬓未华。"
欧阳修,"把酒花前欲问君。
世间何计可留春。
纵使青春留得住。
虚语。
无情花对有情人。
任是好花须落去。
自古。
红颜能得几时新。
暗想浮生何时好。
唯有。
清歌一曲倒金尊。"
何梦桂,"恨公来较晚，早归朝、骢马去难留。
是朱轮华毂，联叠组，家世公侯。
今在玉堂深处，借重护偏州。
好把青毡拂，奕世勋猷。
明日东津归路，正梅花霜暧，春上枝头。
看连旗列鼓，送客下江楼。
对云山、千年不老，向楼前、阅尽几行舟。
留名在，严陵滩下，日夜东流。"
刘辰翁,"昔走都门终夜雨，明朝泥淖堪惊。
疏疏点点忽难鸣。
数峰青似染，快活早来晴。
十五年间春梦断，乱山寒食清明。
无人挑菜踏青行。
青鸠啼雨外，闲听寺中声。"
李昴英,"唱恭初意如何，来五十三年矣。
犁锄颇熟，诗书粗解，簪绅聊耳。
自信柴愚，真成汲戆，却无刘腻。
向高秋初度，同时有菊，淡相对、风霜里。
最癖登山临水。
又何心、蜗名蝇利。
俗缘未了，强教肉食，何曾知味。
无事微吟，会心微笑，逢场微醉。
把日生、只恁安排，领取百十二岁。"
洪适,"邦伯今推第一流。
几因歌席负诗筹。
一时文采说台州。
雨脚渐收风入牖，云心初破月窥楼。
翠眉相映晚山秋。"
卢祖皋,"千载风云，庆符良月先呈瑞。
旧家阴郭帝恩浓，圭衮公侯地。
不道蝉联鼎贵。
对秋灯、依然风味。
紫囊归去，绿野闲来，青毡都未。
琴鹤相随，小山花竹便幽意。
满襟和气是藏春，日觉诗名起。
已动金瓯姓字。
早梅□，□□□□。
□□□□，□□□□，□□□□。"
贺铸,"凭陵残醉步花间。
风棹佩珊珊。
踏青解红人散，不耐日长闲。
纤手指，小金环。
拥云鬟。
一声水调，两点春愁，先占眉山。"
韩元吉,"新笋旋成林。
梅子枝头雨更深。
织就彩丝犹十日，登临。
人似江心百炼金。
功业会相寻。
好挹薰风和舜琴。
鹤住千年丹九转，如今。
门外梧桐长翠阴。"
何梦桂,"细柳连营绿荫重。
暖风旗影扬蛇龙。
昼闲吟思入千峰。
紫绶金牌人绿发，绣鞯丝辔马青骢。
会将三箭取侯封。"
黄机,"云暗山昏，西风撼、一天悲雨。
隐君问、短墙修竹，故园何处。
九月江南无雁到，素书封了谁传与。
待从头、拚却把心宽，还如故。
吴姬唱，燕姬舞。
持玉，温琼醑。
恨人生欢会，一年几许。
莫上小楼高处望，楼前诘曲来时路。
便直须、匹马两苍头，东归去。"
张先,"鸣鞘电过晓闱静。
敛龙旗风定。
凤楼远出霏烟，闻笑语、中天迥。
清光近。
欢声竟。
鸳鸯集、仙花斗影。
更闻度曲瑶山，升瑞日、春宫永。"
吴文英,"暮帆挂雨，冰岸飞梅，春思零乱。
送客将归，偏是故宫离苑。
醉酒曾同凉月舞，寻芳还隔江尘面。
去难留，怅芙蓉路窄，绿杨天远。
便系马、莺边清晓，烟草晴花，沙润香软。
烂锦年华，谁念故人游倦。
寒食相思堤上路，行云应在孤山畔。
寄新吟，莫空回、五湖春雁。"
汪元量,"茫茫苦海两无边。
无限迷鱼戏黑渊。
我掷金钩钓有缘。
线儿牵。
引上神州采玉莲。"
韩,"春入疏弦调外声。
雪云初霁带湖清。
屏温香软绮窗深。
山倚虚窗情淡淡，水流清浅韵泠泠。
断魂醒处梦难凭。"
赵彦端,"一簇神仙会见奇。
誓夸苏小与西施。
怜轻镂月为歌扇，喜薄裁云作舞衣。
牙板脆，玉音齐。
落霞天外雁行低。
看看各得风流侣，回首乘鸾旧路归。"
苏轼,"睡起画堂，银蒜押帘，珠幕云垂地。
初雨歇，洗出碧罗天，正溶溶养花天气。
一霎暖风回芳草，荣光浮动，掩皱银塘水。
方杏靥匀酥，花吐绣，园林排比红翠。
见乳燕捎蝶过繁枝。
忽一线炉香逐游丝。
昼永人闲，独立斜阳，晚来情味。
便乘兴携将佳丽。
深入芳菲里。
拨胡琴语，轻拢慢捻总伶俐。
看紧约罗裙，急趣檀板，霓裳入破惊鸿起。
颦月临眉，醉霞横脸，歌声悠扬云际。
任满头红雨落花飞。
渐鹊楼西玉蟾低。
尚徘徊、未尽欢意。
君看今古悠悠，浮宦人间世。
这些百岁，光阴几日，三万六千而已。
醉乡路稳不妨行，但人生、要适情耳。"
刘镇2,"寒阴漠漠夜来霜。
阶庭风叶黄。
归鸦数点带斜阳。
谁家砧杵忙。
灯弄幌，月侵廊。
熏笼添宝香。
小屏低枕怯更长。
和云入醉乡。"
蔡伸,"雁落平沙，烟笼寒水，古垒鸣笳声断。
青山隐隐，败叶萧萧，天际暝鸦零乱。
楼上黄昏，片帆千里归程，年华将晚。
望碧云空暮，佳人何处，梦魂俱远。
忆旧游、邃馆朱扉，小园香径，尚想桃花人面。
书盈锦轴，恨满金徽，难写寸心幽怨。
两地离愁，一尊芳酒，凄凉危阑倚遍。
尽迟留、凭仗西风，吹乾泪眼。"
程垓,"夜来花底莺饶舌。
把人心事分明说。
许大好因缘。
只成容易传。
春阑无好计。
唯有归来是。
从此玉台前。
晓妆休太妍。"
黄机,"冬十月。
记取生申时节。
梅傍小春融绛雪。
浅寒犹未却。
且醉笙歌蕉叶。
富贵不须频说。
国太夫人头半白。
看君金印烨。"
张先,"碎霞浮动晓朦胧。
春意与花浓。
银瓶素绠，玉泉金，真色浸朝红。
花枝人面难常见，青子小丛丛。
韶华长在，明年依旧，相与笑春风。"
程大昌,"春草池塘，茸茸短碧通芳信。
更饶华润。
不解膏霜鬓。
池上诗翁，别带超遥韵。
阳和进。
香苞翠晕。
物物皆沾分。"
程垓,"旧日爱花心未了。
紧消得、花时一笑。
几日春寒，连宵雨闷，不道幽欢少。
记得去年深院悄。
□梁畔，一枝香袅。
说与西楼，後来明月，莫把菱花照。"
张元干,"露下菱歌远，萤傍藕花流。
临溪堂上，望中依旧柳边洲。
晚暑冰肌沾汗，新浴香绵扑粉，湘簟月华浮。
长记开朱户，不寐待归舟。
恍重来，思往事，搅离愁。
天涯何处，未应容易此身休。
莫问吴霜点鬓，细与蛮笺封恨，相见转绸缪。
云雨阳台梦，河汉鹊桥秋。"
方千里,"庭院雨晴，倚斜照、睡馀双鹜。
正学染修蛾，官柳细匀黛绿。
绣帘半卷，透笑语、琐窗华屋。
带脆声咽韵，远近时闻丝竹。
乍著单衣，才拈圆扇，气候暄燠。
趁骄马香车，同按绣坊画曲。
人生如寄，浪勤耳目。
归醉乡，犹胜旅情愁独。"
赵师侠,"云敛料寒轻，雨涨春波渺。
旅枕无堪梦易惊，啼声催晓。
尚忆故园花，红紫为容好。
世路崎岖长短亭，来往何时了。"
张抡,"湖光染翠□□□。
□□□□□。
□爱江湖光景，不曾别做□□。
□□□□，□□□□，□□侬家。
醉卧水云□□，□□□□□□。"
张先,"衾凤犹温，笼鹦尚睡。
宿妆稀淡眉成字。
映花避月上行廊，珠裙摺摺轻垂地。
翠幕成波，新荷贴水。
纷纷烟柳低还起。
重墙绕院更重门，春风无路通深意。"
翁元龙,"曲廊连苑吹笙道，重来暗尘都满。
种石生云，移花带月，犹欠藏春庭院。
年华过眼。
便梅谢兰销，舞沈歌断。
露井寒蛩，为谁清夜诉幽怨。
人生乐事最少，有时得意处，光阴偏短。
树色凝红，山眉弄碧，不与朱颜相恋。
临风念远。
叹蝶梦难追，鹭盟重换。
一片斜阳，送人归骑晚。"
杨无咎,"昔在仁皇当极治。
南极星宫，曾降为嘉瑞。
犹有画图传好事。
身材只恐君今是。
对酒不妨同看戏。
他日功名，晏子堪为比。
更愿远孙逢九世。
安排君在鸡窠里。"
周邦彦,"良夜灯光簇如豆。
占好事、今宵有。
酒罢歌阑人散後。
琵琶轻放，语声低颤，灭烛来相就。
玉体偎人情何厚。
轻惜轻怜转唧。
雨散云收眉儿皱。
只愁彰露，那人知後。
把我来。"
晁端礼,"短亭杨柳接长亭。
攀折赠君行。
莫怪尊前无语，大多分外多情。
何须苦计，时间利禄，身後功名。
且尽十分芳酒，共倾一梦浮生。"
魏了翁,"庄敏传家，文安嫡胄，文惠诸孙。
两大相辉，晋秦匹国，韩盈门。
天风吹下双轩。
恰趁得、酴牡丹。
锦绣光中，殿春不老，阅岁长存。"
沈端节,"烟淡回塘。
月浸疏篁。
一枝□、压尽群芳。
修然风度，玉质金章。
有许多情，许多韵，许多香。
中酒情怀，琢句心肠。
倚屏山、子细端相。
冰芽初试，柑子新尝。
更绮窗前，冰壶畔，看匀妆。"
苏轼,"江南游女。
问我何年归得去。
雨细风微。
雨足如霜挽衣。
江亭夜语。
喜见京华新样舞。
莲步轻飞。
迁客今朝始是归。"
向子,"碧天如水，一洗秋容净。
何处飞来大明镜。
谁道斫却桂，应更光辉，无遗照，泻出山河倒影。
人犹苦馀热，肺腑生尘，移我超然到三境。
问娥、缘底事，乃有盈亏，烦玉斧、运风重整。
教夜夜、人世十分圆，待拚却长年，醉了还醒。"
方千里,"菱藕花开来路香。
满船丝竹载西凉。
波摇发彩粉生光。
翡翠双飞寻密浦，鸳鸯浓睡倚回塘。
闲情须与酒商量。"
杜安世,"烧残绛蜡泪成痕。
街鼓报黄昏。
碧云又阻来信，廊上月侵门。
愁永夜，拂香。
待谁温。
梦兰憔悴，掷果凄凉，两处消魂。"
朱敦儒,"月中玉兔日中鸦。
随我度年华。
不管寒暄风雨，饱饭热煎茶。
居士竹，故侯瓜。
老生涯。
自然天地，本分云山，到处为家。"
黄庭坚,"凤舞团团饼。
恨分破、教孤令。
金渠体净，只轮慢碾，玉尘光莹。
汤响松风，早减了、二分酒病。
味浓香永。
醉乡路、成佳镜。
恰如灯下，故人万里，归来对影。
口不能言，心下快活自省。"
张纲,"重帘卷尽楼台日。
华灯万点欢声入。
老病莫凭阑。
一城星斗寒。
艳妆翻舞雪。
目眩红生缬。
不是故无情。
羞君双鬓青。"
毛滂,"日照小窗纱，风动重帘绣。
宝炷暮云迷，曲沼晴漪皱。
烟暖柳醒松，雪尽梅清瘦。
恰是可怜时，好似花後。"
王安石,"归依法，法法不思议。
愿我六根常寂静，心如宝月映琉璃。
了法更无疑。"
舒づ,"小亭露厌风枝动。
鹊炉火冷金瓶冻。
悄悄对西窗。
瘦知罗带长。
欲眠思酒。
坐听寒更久。
无赖是青灯。
开花故故明。"
贺铸,"浅黛宜颦，明波欲溜。
逢迎宛似平生旧。
低鬟促坐认弦声，霞觞艳艳持为寿。
浓染吟毫，偷题醉袖。
寸心百意分携後。
不胜风月两厌厌，年来一样伤春瘦。"
黄机,"池落开遍莲房老。
秋声已入梧桐表。
葵扇与桃笙。
尚宜相带行。
危亭三百尺。
爽气真堪挹。
瀹茗且盘旋。
翩翩吾欲仙。"
晁补之,"庐山瑶草四时春。
烟锁上宫门。
记得南游，偶寻飞涧，一洗庾公尘。
香炉高咏君家事，文采近前人。
它日骑鲸，尚怜迷路，与问众仙真。"
张元干,"华裾玉辔青丝。
记年少、金吾从。
花底朝回珠翠拥。
晓钟初断，宿酲犹带，绿锁窗中梦。
天涯相遇鞭鸾凤。
老去堂成更情重。
月转檐牙云绕栋。
凉吹香雾，酒迷歌扇，春笋传杯送。"
晁端礼,"广寒宫殿，千里同云晓。
飞雪满空来，翦云英、群仙齐到。
乱飘僧舍，密处洒歌楼，闲日少。
风光好。
且共宾朋笑。
华堂深处，满满觥船掉。
梅蕊拆来看，已偷得、春风些小。
绮罗香暖，不怕卷珠帘，沈醉了。
樽前倒。
红袖休来叫。"
刘一止,"正五云飞杖，缟素褰裳，乱空交舞。
拂石归来，向玉阶微步。
欲唤冰娥，暂凭风使，为扫氛驱雾。
渐见停轮，人间未识，高空真侣。
千里无尘，地连天迥，倦客古来，路迷江树。
故国烟深，想溪树何处。
云鬓分行，翠眉萦曲，对夜寒尊俎。
清影徘徊，端应坐有，风流能赋。"
柳永,"厌厌夜饮平阳第。
添银烛、旋呼佳丽。
巧笑难禁，艳歌无间声相继。
准拟幕天席地。
金蕉叶泛金波齐，未更阑、已尽狂醉。
就中有个风流，暗向灯光底。
恼遍两行珠翠。"
黄庭坚,"举头无语。
家在月明生处住。
拟上摩围。
最上峰头试望之。
偏怜络秀。
苦淡同甘谁更有。
想见牵衣。
月到愁边总不知。"
张孝祥,"一叶凌波，十里驭风，烟鬟雾鬓萧萧。
认得兰皋琼佩，水馆冰绡。
秋霁明霞乍吐，曙凉宿霭初消。
恨微颦不语，少进还收，伫立超遥。
神交冉冉，愁思盈盈，断魂欲遣谁招。
犹自待，青鸾传信，乌鹊成桥。
怅望胎仙琴叠，忍看翡翠兰苕。
梦回人远，红云一片，天际笙箫。"
魏了翁,"早厌人间腐鼠，要希云外飞皇。
羲和不肯系朝阳。
任向鬓边来往。
出谷声中气味，编蒲册里晶光。
至今心胆为渠狂。
梦倚银潢天上。"
姚勉,"一叶新凉，又是西风，吹转素商。
揽玉壶英气，锺为人物，银河精采，融作文章。
司巧天公，搀先七夕，分付天孙云锦裳。
骑龙凤，自九霄飞至，万丈光芒。
早年奏赋长杨。
饱挹尽瀛洲风露香。
问石渠天禄，借将班马，荷山锦水，暂作龚黄。
药省春风，薇垣夜月，合佩仙花侍玉皇。
明年里，饮寿椒何处，宣劝持觞。"
仇远,"绮帷高揭。
风动流苏结。
兴在夜凉多处，兰烬短、半明灭。
醉彻。
香未绝。
紫箫声乍歇。
声入碧云堆里，还起舞、桂花月。"
王之道,"离筵暂住。
君在龙舒曾是主。
今作行人。
卧辙何妨借寇恂。
清歌妙舞。
断送吟鞭乘醉去。
一休辞。
捧爵佳人玉箸垂。"
张孝祥,"听话危亭句景。
芳郊迥、草长川永。
不待崇冈与峻岭。
倚栏杆，望无穷，心已领。
万事浮云影。
最旷阔、鹭闲鸥静。
好是炎天烟雨醒。
柳阴浓，芰荷香，风日冷。"
柳永,"花发西园，草薰南陌，韶光明媚，乍晴轻暖清明後。
水嬉舟动，禊饮筵开，银塘似染，金堤如绣。
是处王孙，几多游妓，往往携纤手。
遣离人、对嘉景，触目伤怀，尽成感旧。
别久。
帝城当日，兰堂夜烛，百万呼卢，画阁春风，十千沽酒。
未省、宴处能忘管弦，醉里不寻花柳。
岂知秦楼，玉箫声断，前事难重偶。
空遗恨，望仙乡，一饷消凝，泪沾襟袖。"
赵长卿,"霁霭迷空晓未收。
羁馆残灯，永夜悲秋。
梧桐叶上三更雨，别是人间一段愁。
睡又不成梦又休。
多愁多病，当甚风流。
真情一点苦萦人，才下眉尖，恰上心头。"
方岳,"月曰不然，君亦怎知，天上从前事。
吾语汝，月岂有弦时。
奈人间井观乃尔。
休浪许。
历家缪悠而已。
谁云魄死生明起。
又明死魄生，循环晦朔，有老兔、自熙熙。
妄相传、月溯日光馀。
嗟万古谁知了无亏。
玉斧修成，银蟾奔去，此言荒矣。
噫。
世已堪悲。
听君歌复解人颐。
桂魄何曾死，寒光不减些儿。
但与日相望，对如两镜，山河大地无疑似。
待既望观之。
冰轮渐侧，转斜才一钩耳。
论本来不与中秋异。
恐天问灵均未知此。
又底用、咸池重洗。
乾坤一点英气。
宁老人问世。
飞上天来，摩挲月去，才信有晴无雨。
人生圆缺几何其。
且徘徊、与君同醉。"
赵长卿,"合儿幽静处，围炉面小窗。
好是斗头儿坐，梅烟炷、返魂香。
对火怯夜冷，猛饮消漏长。
饮罢且收拾睡，斜月照、满帘霜。"
黄机,"别院春深，华堂昼永，嘉宴初启。
翠玉樽，红牙丝管，睡鸭沈烟里。
弄晴云态，行空絮影，漠漠似飞如坠。
最多情，紫绵团就，错落乱星流地。
史君自有，元龙豪气，唤客且休辞醉。
蝶困蜂酣，燕娇莺姹，欢意浓如此。
侃其笑语，止乎礼义，衣佩细纫兰芷。
遥归去，残更欲尽，晓鸦又起。"
朱敦儒,"放船纵棹，趁吴江风露，平分秋色。
帆卷垂虹波面冷，初落萧萧枫叶。
万顷琉璃，一轮金鉴，与我成三客。
碧空寥阔，瑞星银汉争白。
深夜悄悄鱼龙，灵旗收暮霭，天光相接。
莹澈乾坤，全放出、叠玉层冰宫阙。
洗尽凡心，相忘尘世，梦想都销歇。
胸中云海，浩然犹浸明月。"
张元干,"斗帐炷炉熏，花露成芗泽。
萦透雪儿金缕，醉玉壶春色。
非烟非雾锁窗中，王孙倦留客。
不道粉墙南畔，也有人闻得。"
吴文英,"几番时事重论，座中共惜斜阳下。
今朝翦柳，东风送客，功名近也。
约住飞花，暂听留燕，更攀情话。
问千牙过阙，一封入奏，忠孝事、都应写。
闻道兰台清暇。
载鸱夷、烟江一舸。
贞元旧曲，如今谁听，惟公和寡。
儿骑空迎，舜瞳回盼，玉阶前借。
便急回暖律，天边海上，正春寒夜。"
辛弃疾,"病绕梅花酒不空。
齿牙牢在莫欺翁。
恨无飞雪青松畔，却放疏花翠叶中。
冰作骨，玉为容。
当年宫额鬓云松。
直须烂醉烧银烛，横笛难堪一再风。"
丘,"风佩珊珊。
云屏曲曲，愁绝春悭。
无奈馀寒。
半醒宿酒，御夹成单。
深沈院落人闲。
凭阑处、眉颦黛残。
彩笔慵拈。
新声微度，兴入云山。"
李曾伯,"枫荻响飕飕。
长江六月秋。
二十年、重到沙头。
城郭人民那似旧，曾识面、两三鸥。
落日且登楼。
英雄休涕流。
望黄旗、王气东浮。
借问烟芜苍莽处，还莫是、古襄州。"
林正大,"子陵先生，故人光武，以道相忘。
幸炎符在握，六龙在御，臣来亿兆，阳德方刚。
自是先生，独全高节，归去江湖乐未央。
动星象，被羊裘傲睨，一世轩裳。
高哉不事侯王。
爱此地山高水更长。
盖先生心地，超乎日月，又谁如光武，器量包荒。
立懦廉顽，有功名教，万世清风更激扬。
无古今，想云山郁郁，江水泱泱。"
卢祖皋,"暖入新梢风又起。
秋千外、雾萦丝细。
鸠侣寒轻，燕泥香重，人在杏花窗里。
十二银屏山四倚。
春醪困、共篝沈水。
却说当时，柳啼花怨，魂梦为君迢递。"
朱敦儒,"闲愁无奈指频弹。
芳景为谁残。
可惜良宵虚过，且容草草谋欢。
招要楚雨，留连汉佩，多谢青鸾。
浓艳暗香争暖，罗帷不用遮寒。"
张抡,"碧海灵桃花朵朵。
阿母□□，□□□□□。
作夜海风吹玉颗。
分明□□□□□。
□□□□苞已破。
散液流□，馥郁□□□。
□□三偷谁可那。
如今先手还输我。"
吴则礼,"玉垒尊，清秋关塞，正宜催唤香醪。
凉风吹帽，横槊试登高。
相见征西旧事，龙山会、宾主俱豪。
来群雁，凉生画角，红叶聚亭皋。
南洲、应好在，长关梦眼，天际云涛。
有一簪黄菊，两鬓霜毛。
快把金荷共倒，凝望久、只遣魂消。
君须听，新翻燕乐，馀韵响檀槽。"
晏几道,"来时杨柳东桥路。
曲中暗有相期处。
明月好因缘。
欲圆还未圆。
欲寻芳草去。
画扇遮微雨。
飞絮莫无情。
闲花应笑人。"
赵鼎,"惨结秋阴，西风送、霏霏雨湿。
凄望眼、征鸿几字，暮投沙碛。
试问乡关何处是，水云浩荡迷南北。
但一抹、寒青有无中，遥山色。
天涯路，江上客。
肠欲断，头应白。
空搔首兴欢，暮年离拆。
须信道消忧除是酒，奈酒行有尽情无极。
便挽取、长江入尊，浇胸臆。"
卢祖皋,"段段寒沙浅水，萧萧暮雨孤篷。
香罗不共征衫远，砧杵客愁中。
别恨慵看杨柳，归期暗数芙蓉。
碧梧声到纱窗晓，昨夜几秋风。"
赵令,"楼上萦帘弱絮，墙头凝月低花。
年年春事关心事，肠断欲栖鸦。
舞镜鸾衾翠减，啼珠凤蜡红斜。
重门不锁相思梦，随意绕天涯。"
姜夔,"藓干石斜妨，玉蕊松低覆。
日暮冥冥一见来，略比年时瘦。
凉观酒初醒，竹阁吟才就。
犹恨幽香作许悭，小迟春心透。"
王以宁,"归来峰下霜如水。
明月三千里。
幽人独立瞰长淮。
谁棹扁舟一叶、趁潮来。
洞庭湖上银涛观。
忆我烟蓑伴。
此身天地一浮萍。
去国十年华发、欲星星。"
晏殊,"梨叶疏红蝉韵歇。
银汉风高，玉管声凄切。
枕簟乍凉铜漏咽。
谁教社燕轻离别。
草际蛩吟珠露结。
宿酒醒来，不记归时节。
多少衷肠犹未说。
朱帘一夜朦胧月。"
严仁,"最无端，官楼画角轻吹。
一声来、深闺深处，把人好梦惊回。
许多愁、尽教奴受，些个事、未必君知。
泪滴兰衾，寒生珠幌，翠云撩乱枕频。
窗儿上、几条残月，斜玉界罗帷。
更堪听，霜摧败叶，静扣朱扉。
念别离、千里万里，问何日是归期。
关情处、鱼来雁往，断肠是、兔走乌飞。
美景良辰，赏心乐事，风流孤负缕金衣。
谩赢得、花颜玉骨，瘦损为相思。
归须早，刘郎双鬓，莫遣成丝。"
曹勋,"雨昏连夜催炎暑。
暑炎催夜连昏雨。
长簟水波凉。
凉波水簟长。
翠鬟双倚醉。
醉倚双鬟翠。
香枕印红妆。
妆红印枕香。"
刘仙伦,"快阁东西，鸥边问、晚晴可喜。
鸥解语、既盟之後，两翁曾倚。
笛弄惯听黄鲁直，履声深识徐渊子。
添我来、相对两忘机，真相似。
也不种，闲桃李。
也不玩，佳山水。
有新诗字字，爱民而已。
一片心闲秋水外，三年人在春风里。
涨一篙、江水送归鸿，明朝是。"
石孝友,"把杯莫唱阳关曲。
行客去、居人恨局。
屏山似展江如簇。
不见尊前醉玉。
鹃啼处、怨声裂竹。
问後夜、兰舟那宿。
帛书早系征鸿足。
肠断弦孤怎续。"
吴文英,"岸压邮亭，路华表，堤树旧色依依。
红索新晴，翠阴寒食，天涯倦客重归。
叹废绿平烟带苑，幽渚尘香荡晚，当时燕子，无言对立斜晖。
追念吟风赏月，十载事，梦惹绿杨丝。
画船为市，夭妆艳水，日落云沈，人换春移。
谁更与、苔根洗石，菊井招魂，漫省连车载酒，立马临花，犹认荐红傍路枝。
歌断宴阑，荣华露草，冷落山丘，到此徘徊，细雨西城，羊昙醉後花飞。"
曹勋,"绿结阴浓，渐南风初到、旧家庭院。
细麦落花，圆荷浮叶，翠径受风新燕。
乍晴还雨香罗怯，惜柳絮、已将春远。
最好处，清和气暖，喜拈轻扇。
好对层轩邃馆。
供极目晴云，晓江横练。
煮酒试尝，梅子团青，草草也休辞劝。
待等闲暇寻胜去，又闲事、有时萦绊。
且趁取良辰，醉後莫管。"
曹勋,"惨惨西风。
人与两州俱不见，一江残照落霞红。
橹声中。
汀花苹草六朝空。
人向赏心增远恨，闲云犹绕建康宫。
古今同。"
秦观,"翡翠。
好容止。
谁使庸奴轻点缀。
裴郎一见心如醉。
笑里偷传深意。
罗衣中夜与门吏。
暗结城西幽会。"
王安中,"千古铜台今莫问。
流水浮云，歌舞西陵近。
烟柳有情开不尽。
东风约定年年信。
天与麟符行乐分。
带缓球纹，雅宴催云鬓。
翠雾萦纡销篆印。
筝声恰度秋鸿阵。"
晁补之,"夜引别佳人，梅小犹飘雪。
忍泪一春愁，过却花时节。
相见话相思，重与临风月。
休似那回时，无事还轻别。"
吕渭老,"别酒带愁酸，千里失群黄鹄。
行到小桥梯下，便飞云南北。
不妨垂手小徘徊，日影转阑曲。
从此贺囊佳制，有新奇题目。"
杨炎正,"把酒对斜阳，无语问西风。
胭脂何事，都做颜色染芙蓉。
放眼暮江千顷，中有离情万斛，无处落征鸿。
天在阑干角，人倚醉醒中。
千万里，江南北，浙西东。
吾生如寄，尚想三径菊花丛。
谁是中州豪杰，借我五湖舟楫，去作钓渔翁。
故园且回首，此意莫匆匆。"
史浩,"日永绣工，减却一线，节临短至。
幸有杯盘，随分快乐，□得醺醺醉。
寻思尘世，寒来暑往，冻极又还热炽。
恰如个、脾家疟疾，比著略长些子。
人生百岁，一年一发，且是不通医治。
两鬓青丝，皆伊染就，今已星星地。
除非炉内，龙盘虎绕，养得大丹神水。
却从他、阴阳自变，卦分泰否。"
高观国,"玉洁生英，冰清孕秀，一枝天地春早。
素盟江国芳寒，旧约汉宫梦晓。
溪桥独步，看洒落、仙人风表。
似妙句、何逊扬州，最惜细吟清峭。
香暗度、照影波渺。
春暗寄、付情云杳。
爱随青女横陈，更怜素娥窈窕。
调羹雅意，好赞助、清时廊庙。
羡韵高、只有松筠，共结岁寒难老。"
沈瀛,"停杯且止。
斋里百无为客喜。
冷淡文风。
只有狂言数百通。
不须载酒。
粗有五车聊当寿。
莫笑予何。
空恁贪多嚼不多。"
魏了翁,"有匪碧岩使，满腹鉴湖秋。
不居上界官府，来作散仙游。
长佩高冠人伟，组练锦袍官贵，清献旧风流。
杓柄长多少，洗尽蜀民愁。
冠，貂尾案，鹭鸶。
时来正恐不免，留滞剑南州。
帘卷西州风雨，庭伫百城歌鼓，桃李翠云绸。
谁谓蜀山远，只在殿山头。"
郭应祥,"三月一。
题舆恰届垂弧日。
垂弧日。
武安门外，欢声扬溢。
双瞳炯炯头如漆。
天公付与长生质。
长生质。
云霄稳坐，持荷簪笔。"
李曾伯,"懒上巍楼，楚江一望天无际。
漫游萍寄。
莫挽东流水。
一片秋光，直到山阴里。
人还记。
戍边归未。
更忆鲈鱼美。"
高观国,"万岩灵秀，拱崇台飞观，凭陵千尺。
清磬一声帘幕冷，无复宫娃消息。
响屉廊空，采香径古，尘土成遗迹。
石闲松老，断云空锁愁寂。
专宠谁比轻颦，楚腰吴艳，一笑无颜色。
风月荒凉罗绮梦，输与扁舟归客。
舞阕歌残，国倾人去，青草埋香骨。
五湖波淼，远空依旧涵碧。"
晏几道,"湘妃浦口莲开尽，昨夜红稀。
懒过前溪。
闲舣扁舟看雁飞。
去年谢女池边醉，晚雨霏微。
记得归时。
旋折新荷盖舞衣。"
郭应祥,"送我匆匆行色，赖君衮衮名章。
德星今夜聚清湘。
岂羡瀛洲方丈。
宾醉须教主醉，更长不怕杯长。
凤鸣端合在朝阳。
飞诏来从天上。"
欧阳修,"南园粉蝶能无数。
度翠穿红来复去。
倡条冶叶恣留连，飘荡轻於花上絮。
朱阑夜夜风兼露。
宿粉栖香无定所。
多情翻却似无情，赢得百花无限妒。"
吴文英,"画船帘密不藏香。
飞作楚云狂。
傍怀半卷金炉烬，怕暖销、春日朝阳。
清馥晴熏残醉，断烟无限思量。
凭阑心事隔垂杨。
楼燕锁幽妆。
梅花偏恼多情月，慰溪桥、流水昏黄。
哀曲霜鸿凄断，梦魂寒蝶幽扬。"
晏殊,"宿蕊斗攒金粉闹。
青房暗结蜂儿小。
敛面似啼开似笑。
天与貌。
人间不是铅华少。
叶软香清无限好。
风头日脚乾催老。
待得玉京仙子到。
凭向道。
红颜只合长年少。"
刘克庄,"开阁广延贤，负勤求旧。
应念南宫老舍人，闲袖丝纶手。
两制必当仁，五福无过寿。
且喜新年不要□，天要开元。"
苏轼,"拼沈醉、金荷须满。
怕年年此际，催归禁，侍黄柑宴。"
陈允平,"柳丝挽得秋光住。
肠断驿亭离别处。
斜阳一片水边楼，红叶满天江上路。
来鸿去雁知何数。
欲问归期朝复暮。
晚风亭院倚阑干，两岸芦花飞雪絮。"
韩玉,"月里一枝桂，不付等闲人。
昔年霄汉，闻道争者尽输君。
衣袖天香犹在，风度仙清难老，冰雪莹无尘。
赋才三十倍，论寿八千春。
夏庭芝，周室凤，舜郊麟。
岂如今日称瑞，皇国再生申。
聊借济时霖雨，来种重湖桃李，和气一番新。
尚闻虚黄阁，行看秉洪钧。"
袁去华,"马上催归，枕边唤起，谢他闲管闲愁。
正难行处，云木叫钩。
似笑天涯倦客，区区地、著甚来由。
真怜我，提壶劝饮，一醉散千忧。
人生，谁满百，闲中最乐，饱外何求。
算苦无官况，莫要来休。
住个溪山好处，随缘老、蜡屐渔舟。
虽难比，东山绿野，得似个优游。"
苏轼,"缥缈红妆照浅溪。
薄云疏雨不成泥。
送君何处古台西。
废沼夜来秋水满，茂林深处晚莺啼。
行人肠断草凄迷。"
吴潜,"万里西风，吹我上、滕王高阁。
正槛外、楚山云涨，楚江涛作。
何处征帆木末去，有时野鸟沙边落。
近帘钩、暮雨掩空来，今犹昨。
秋渐紧，添离索。
天正远，伤飘泊。
叹十年心事，休休莫莫。
岁月无多人易老，乾坤虽大愁难著。
向黄昏、断送客魂消，城头角。"
刘辰翁,"吾年如此，更梦里、犹作狼居胥意。
千首新诗千斛酒，管甚侯何侯齿。
员峤波翻，瀛洲尘败，吾屐能销几。
经丘寻壑，是他早计迟计。
犹记辰巳嗟嗟，故人贺我，且勉呼君起。
五十不来来过二，方悟人言都戏。
以我情怀，借公篇韵，恨不天为纸。
馀生一笑，不须邴曼容例。"
吴文英,"秋千争闹粉墙。
闲看燕紫莺黄。
啼到绿阴处，唤回浪子闲忙。
春光。
春光。
正是拾翠寻芳。"
毛滂,"记瞢腾，浓睡里，一片行云。
未多时、梦破云惊。
听辘轳，声断也，井底银瓶。
不知罗带，等闲便、结得同心。
系画船，杨柳岸，晓月亭亭。
记阳关、断韵残声。
被西风，吹玉枕，酒魄还清。
有些言语，独自个、说与谁应。"
刘辰翁,"书题拂拂洞庭香。
孕云黄。
粲珠光。
唤谪仙人，除是贺知章。
未老得闲闲到老，无一事，和诗忙。
是中曾著老人双。
送千觞。
乐谁妨。
世上输赢，不似烂柯长。
晚入耆英年最少，空结客，少年场。"
黄裳,"世间言笑，天上谁欢聚。
河汉涵秋静无暑。
望丹霄杳杳，云幄俄开，缘会远，空引时情万缕。
彩楼人送目，今夕无双，巧在灵丝暗相许。
爽气御西风，众乐难寻，乘槎看、鹊桥初度。
过几刻良时、早已分飞，向月下何辞，十分芳醑。"
周紫芝,"江梅吹尽，更幽兰香度。
可惜浓春为谁住。
最嫌他、无数轻薄桃花，推不去，偏守定、东风一处。
病来应怕酒，□眼常醒，老去羞春似无语。
准拟强追随，管领风光，人生只、欢期难预。
纵留得、梨花做寒食，怎吃他朝来，这般风雨。"
吕渭老,"春将半。
莺声乱。
柳丝拂马花迎面。
小堂风。
暮楼锺。
草色连云，暝色连空。
重重。
秋千畔。
何人见。
宝钗斜照春妆浅。
酒霞红。
与谁同。
试问别来，近日情。
忡忡。"
刘克庄,"近来塞上，喜蜡弹、羽书清省。
更万灶分屯，百年和籴，惭傀而今半省。
蒙鞑残兵骑猪遁，永绝生侵省。
做个太平民，戴花身健，催租符省。
何幸。
行人来密，佥军抽省。
但进有都俞，退无科琐，不用依时出省。
子厚南宫，仲舒西掖，又报岑参东省。
趁此际、纳禄悬车，亦为大司农省。"
廖行之,"苍立箨龙秀，青压雨梅肥。
清和天气，无限佳景属斯时。
试听虞弦初理，便有熏兮入奏，风物正熙熙。
此日定何日，香篆袅金猊。
记当年，两荚，应熊罴。
男儿壮志，端在伊傅与皋夔。
况是从容书史，养就经纶功业，早晚帝王师。
但了公家事，方与赤松期。"
丘,"时节近中秋，桂花天气。
忆得熊罴梦呈瑞。
向来三度，恨被一官萦系。
今朝称寿，也休辞醉。
斑衣戏彩，薄罗初试。
华发双亲剩欢喜。
功名荣贵，未要匆匆深计。
一杯先要祝，千百岁。"
蔡伸,"溪声咽。
溪上有人离别。
别语叮咛和泪说。
罗巾沾泪血。
尽做刚肠如铁。
到此也应愁绝。
回首断山帆影灭。
画船空载月。"
张纲,"雨洗轩庭迎晚照。
黄菊才芳，未觉秋光老。
怪底烘堂添语笑。
娥此夜来蓬岛。
献寿新词谁解道。
满眼儿孙，著语皆争巧。
潋滟金杯休惜。
追欢不怕霜天晓。"
吴文英,"宴兰溆，促奏丝萦管裂飞繁响。
似汉宫人去，夜深独语，胡沙凄哽。
对雁斜玫柱，琼琼弄月临秋影。
凤吹远，河汉去杳，天风飘冷。
泛清商竟。
转铜壶敲漏，瑶床二八青娥，环佩再整。
菱歌四碧无声，变须臾、翠翳红暝。
叹梨园、今调绝音希，愁深未醒。
桂楫轻如翼，归霞时点清镜。"
向子,"绿绕红围宋玉墙。
幽兰林下正芬芳。
桃花气暖玉生香。
谁道广平心似铁，艳妆高韵两难忘。
苏州老矣不能狂。"
周邦彦,露夜烟梢寒色重，攒星低映小珠帘。
黄庭坚,"罗带双垂，妙香长恁携纤手。
半妆红豆。
各自相思瘦。
闻道伊家，终日眉儿皱。
不能勾。
泪珠轻溜。
损揉蓝袖。"
陈师道,"春风吹尽秋光照，瘦减初黄。
改样新妆。
特地相逢只认香。
南台九日登临处，不共飞觞。
镜里伊傍。
独秀钗头殿众芳。"
卢炳,"无端风雨送清秋。
天气冷飕飕。
行人先自离索，直是不禁愁。
思往事，忆前游。
泪难收。
重阳近也，黄花依旧，谁伴清瓯。"
张孝祥,"湘江东畔，去年今日，堂上簪缨罗绮。
弟兄同拜寿尊前，共一笑、欢欢喜喜。
渚宫风月，边城鼓角，更好亲庭一醉。
醉时同唱去年词，愿来岁、强如今岁。"
吴潜,"苍龙夭矫停今雨。
正不待、云吞雾吐。
绝笑大夫松，今古闲言语。
清光冷艳侵入处。
漏月影、婆娑自舞。
拟作岁寒人，此愿天应许。"
方千里,"四山翠合，一溪碧绕秋容靓。
波定。
见鹭立鱼跳动平镜。
修林散步，古木通幽径。
风静。
烟雾直、池塘倒晴影。
流年旧事，老矣尘心莹。
还暗省。
点吴霜、憔悴愧潘令。
梦忆江南，小园路迥。
愁听。
叶落辘轳金井。"
洪适,"天末相逢，醉中不讶车茵污。
一声鸣橹。
惊散眠沙鹭。
我是行人，却送行人去。
听金缕。
莫辞甘醑。
别泪飞寒雨。"
刘过,"长短驿亭南北路，蒙茸醉拥驼裘。
雪天行计欠人留。
严风催酒醒，微雨替梅愁。
自作小词呵冻写，冷金淡衬银钩。
此情知得几时休。
寒云迷洛浦，残梦绕秦楼。"
丘,"十分风味似诗人。
有些子太清生。
只应最嫌俗子，消瘦却盈盈。
风乍静，雪初晴。
月微明。
泊然疏淡，莫是无情，作个关情。"
黄庭坚,"要见不得见，要近不得近。
试问得君多少怜，管不解、多於恨。
禁止不得泪，忍管不得闷。
天上人间有底愁，向个里、都谙尽。"
柳永,"蘅皋向晚舣轻航。
卸云帆、水驿鱼乡。
当暮天、霁色如晴昼，江练静、皎月飞光。
那堪听、远村羌管，引离人断肠。
此际浪萍风梗，度岁茫茫。
堪伤。
朝欢暮宴，被多情、赋与凄凉。
别来最苦，襟袖依约，尚有馀香。
算得伊、鸳衾凤枕，夜永争不思量。
牵情处，惟有临歧，一句难忘。"
张抡,"闲中一片□□□。
□□□□□。
□□□澄秋水，明月夜□□。
□□□，□□□。
□□□。
鹤长凫短，前定难□，□□□□。"
柳永,"雅欢幽会，良辰可惜虚抛掷。
每追念、狂踪旧迹。
长祗恁、愁闷朝夕。
凭谁去、花衢觅。
细说此中端的。
道向我、转觉厌厌，役梦劳魂苦相忆。
须知最有，风前月下，心事始终难得。
但愿我、虫虫心下，把人看待，长似初相识。
况渐逢春色。
便是有、举场消息。
待这回、好好怜伊，更不轻离拆。"
张元干,"不怕微霜点玉肌。
恨无流水照冰姿。
与君著意从头看，初见东南第一枝。
人散後，雪晴时。
陇头春色寄来迟。
使君本是花前客，莫怪殷勤为赋诗。"
韩元吉,"诏书昨夜催春到。
绿野花争早。
几枝先见海棠开。
全胜陇头冲雪、寄江梅。
破寒滴滴娇如醉。
不比春饶睡。
万红千紫莫嫌迟。
看取满城花送、衮衣归。"
史浩,"一箭舜弦风，向晓来、轻寒初报麦秀。
蝶股歇花须，韶光老，莺声倦闻呼友。
池塘绿暗，数竿粉节天然瘦。
对兹美景，爱清歌妙曲，千锺芳酒。
谁知别是壶中，缭画阁朱栏，烟谷云岫。
三岛十洲东，青霄上，神工幻成岩窦。
瑶台阆苑，翠旌羽葆频相就。
世凡洗断，教乌兔从今，迟迟飞走。"
王之道,"满庭岩桂蔼香风。
人在画堂中。
欲验鲁侯难老，欢声千里攸同。
台分金石，源锺淮水，流庆无穷。
好继汉朝循吏，从兹入拜三公。"
侯置,"凉吹送溪雨，落日散汀鸥。
暮天空阔无际，层绿蛾浮。
上印初辞藩寄，拂袖欣还故里，归骑及中秋。
倚杖饱山阁，回首翠微楼。
一区宅，千里客，旧从游。
甘棠空有馀荫，谁解挽公留。
翰墨文章独步，富贵功名馀事，当代仰风流。
暂蜡登山屐，终作济川舟。"
张元干,"疏雨洗，细风吹。
淡黄时。
不分小亭芳草绿，映檐低。
楼下十二层梯。
日长影里莺啼。
倚遍阑干看尽柳，忆腰肢。"
辛弃疾,"七十古来稀，未为稀有。
须是荣华更长久。
满床靴笏，罗列儿孙新妇。
精神浑是个，西王母。
遥想画堂，两行红袖。
妙舞清歌拥前後。
大男小女，逐个出来为寿。
一个一百岁，一杯酒。"
刘克庄,"绝顶规危榭。
跨高寒、鸟飞不过，云生其下。
斤无声人按堵，翕青红变化。
览城郭、山川如画。
阁老凤楼修造手，笑谈间、突出凌云厦。
台上景，买无价。
唾壶麈尾登临暇。
似当年、滁阳太守，欧阳公也。
倾倒赣江供砚滴，判断雪天月夜。
更唤取、邹枚司马。
铜雀凌歌舞散，访残砖、断甓无存者。
馀翰墨，被风雅。"
张孝祥,"阿谁曾见。
马上墙阴通半面。
玉立娉婷。
一点灵犀寄目成。
明朝重去。
人在横溪溪畔住。
乔木千章。
摇落霜风只断肠。"
王千秋,"夷吾在江左。
罄毡裘俱，笑清边琐。
遗民冀巾裹。
个规模欲继，外人谁可。
一花两果。
晚占熊、材能更夥。
试颁春、便有欢谣，声接月鞍烟。
娑。
已传丹诏，催上文石，□论炙。
橐弓□。
□九域，措安妥。
待缁衣重咏，履封光继，绿野从教昼锁。
问黑头、当日三公，可能似我。"
曹勋,"斜斜整整暗江湾。
蓑笠有无间。
应与君家却暑，冷看白满群山。
想来何处，金炉焰兽，玉酡颜。
好是溪涵寒影，山影一棹人还。"
吴文英,"翠羽飞梁苑。
连催发，暮樯留话江燕。
尘街堕珥，瑶扉乍钥，彩绳双。
新烟暗叶成阴，效翠妩、西陵送远。
又趁得、蕊露天香，春留建章花晚。
归来笑折仙桃，琼楼宴萼，金漏催箭。
兰亭秀语，乌丝润墨，汉宫传玩。
红醉玉天上，倩凤尾、时题画扇。
问几时、重驾巫云，蓬莱路浅。"
赵长卿,"二乔姊妹新妆了。
照水盈盈笑。
多情相约五湖游。
似向群花丛里、骋风流。
丁香枝上千千结。
怨惹相思切。
争如特地嫁薰风。
吐尽芳心点点、绛唇红。"
张抡,"玉宇凉生清禁晓，丹葩色照晴空。
珊瑚敲碎小玲珑。
人间无此种，来自广寒宫。
雕玉阑干深院静，嫣然凝笑西风。
曲屏须占一枝红。
且图醉枕，香到梦魂中。"
仇远,"芍药小纱窗。
唾碧茸长。
粉香犹旧时妆。
玉佩丁东仙步远，好处难忘。
草草赋高唐。
终是荒凉。
凉蟾飞入合欢床。
争得花阴重邂逅，才不思量。"
冯取洽,"禀气之中，具圣之和，生逢令辰。
算三春仲月，方才破二，百年大齐，恰则平分。
立玉林深，散花庵小，中有け然自在身。
诗何似，似苏州闲远，庾府清新。
青鞋布袜乌巾。
试勇往蓉溪一问津。
有心香一瓣，心声一阕，更携阿艾，同寿灵椿。
劫劫长存，生生不息，宁极深根秋又春。
聊添我，作风流二老，岁岁寻盟。"
刘辰翁,"过眼纷纷遥集，来归往往羝儿。
草间塞口裤间啼。
提携都不是，何似未生时。
城上胡笳自怨，楼头画角休吹。
谁人不动故乡思。
江南秋尚可，塞外草先衰。"
刘克庄,"风高浪快。
万里骑蟾背。
曾识娥真体态。
素面元无粉黛。
身游银阙珠宫。
俯看积气。
醉里偶摇桂树，人间唤作凉风。"
张榘,"思昔买臣，怀绶会稽，年犹五旬。
算初无功用，维持国事，但将富贵，夸耀时人。
未若先生，方当强仕，掌握长淮百万军。
难摹写，是擎天拄地，纬武经文。
河滨。
胡马嘶春。
便密运机筹出万全。
拥熊旗指授，鹰扬や啖，毡裘胆落，鼠逸狐奔。
褒诏飞来，威名加盛，从此不须关玉门。
归朝也，看云台画像，金鼎调元。"
卢祖皋,"杜鹃啼老春红，翠阴满眼愁无奈。
飞来何处，凤鸾驭，霞裾云佩。
风槛娇凭，露梢慵，酒浓微退。
念洛阳人去，香魂又返，依然是，风流在。
银烛光摇彩翠。
画堂深、莫辞沈醉。
十年一觉，扬州春梦，离愁似海。
浩态难留，粉香吹散，几时重会。
向尊前笑折，一枝红玉，帽檐斜戴。"
王之道,"灯火熙熙来稚老。
喜逢灯夕都齐到。
花市绮楼随处好。
人竟道。
今年天气常年少。
五马行游还坐笑。
公堂帘卷东风了。
箫鼓喧阗歌舞妙。
人窈窕。
也应引动南窗傲。"
柳永,"如削肌肤红玉莹。
举措有、许多端正。
二年三岁同鸳寝。
表温柔心性。
别後无非良夜永。
如何向、名牵利役，归期未定。
算伊心里，却冤成薄幸。"
周紫芝,"遇坎乘流随分了。
鸡虫得失能多少。
儿辈雌黄堪一笑。
堪一笑。
鹤长凫短从他道。
几度秋风吹梦到。
花姑溪上人空老。
唤取扁舟归去好。
归去好。
孤篷一枕秋江晓。"
张先,"绿水波平花烂漫。
照影红妆，步转垂杨岸。
别後深情将为断。
相逢添得人留恋。
絮软丝轻无系绊。
烟惹风迎，并入春心乱。
和泪语娇声又颤。
行行尽远犹回面。"
晏几道,"庭花香信尚浅。
最玉楼先暖。
梦觉春衾，江南依旧远。
回纹锦字暗翦。
漫寄与、也应归晚。
要问相思，天涯犹自短。"
葛长庚,"锦绣文章，圭璋闻望，碧落侍郎。
昨履声渐近，星辰避次，竹符重剖，湖海生光。
委羽天空，石桥水冷，每为众生时雨滂。
君知否，是民心襦库，吏胆冰霜。
少须召入行。
也不念无人荷紫囊。
有本朝曾旦，移春手段，旧家羲献，补月心肠。
此去三山，却登八座，已准金瓯姓氏香。
还朝处，双凫作对，五马成行。"
张抡,"身世浮沤，利名缰锁。
省来万事都齐可。
寻花时傍碧溪行，看云独倚青松坐。
云片飞飞，花枝朵朵。
光阴且向闲中过。
世间萧散更何人，除非明月清风我。"
仇远,"急雨涨潮头。
越树吴城势拍浮。
海鹤一声苍竹裂，扁舟。
轻载行云压水流。
独倚最高楼。
回首屏山叠叠秋。
江上数峰人不见，沙鸥。
曾识西风独客愁。"
姜夔,"祝寿筵开，画堂深映花如绣。
瑞烟喷兽。
帘幕香风透。
一点台星，化作人间秀。
韶音奏。
两行红袖。
齐劝长生酒。"
刘克庄,"郡人元未识，新太守、定何如。
待说向诸贤，西桥人物，个个清。
相将下车许久，但凝香之乐一些无。
残漏几筹视事，浓油一盏观书。
旁人徒见两轮朱。
玉色未尝腴。
有无穷阴骘，三农衣食，万衲钟鱼。
尔侬迎新送旧，似君侯、清约更谁欤。
欲举一杯寿酒，却愁破费兵厨。"
黄裳,"人在月中宵汉远。
仙槎乘得秋风便。
寒信已归砧上练。
衣未翦。
疏窗空引相思怨。
须信婵娟尤有恋。
轻飞叶上清光转。
寒菊枝头笼婉娈。
人初宴。
新妆更学铅华浅。"
刘克庄,"岁暮天寒，一剑飘然，幅巾布裘。
尽缘云鸟道，跻攀绝顶，拍天鲸浸，笑傲中流。
畴昔奇君，紫髯铁面，生子当如孙仲谋。
争知道，向中年犹未，建节封侯。
南来万里何求。
因感慨桥公成远游。
叹名姬骏马，都成昨梦，只鸡斗酒，谁吊新丘。
天地无情，功名有命，千古英雄只麽休。
平生客，独羊昙一个，洒泪西州。"
蒋捷,"清逼池亭，润侵山阁，雪气凝聚。
未有蝉前，已无蝶後，花事随逝水。
西园支径，今朝重到，半碍醉筇吟袂。
除非是、莺身瘦小，暗中引雏穿去。
梅檐溜滴，风来吹断，放得斜阳一缕。
玉子敲枰，香绡落翦，声度深几许。
层层离恨，凄迷如此，点破谩烦轻絮。
应难认、争春旧馆，倚红杏处。"
魏了翁,"那复有。
气味於春酒。
犹向故乡怀印绶。
相过何日又。
吐出心肠锦绣。
问我阿娘依旧。
娘亦祝君如柏寿。
相看霜雪後。"
沈蔚,"回首芜城旧苑。
还是绿深红浅。
春意已无多，斜日满帘飞燕。
不见。
不见。
花上雨来风转。"
刘仙伦,"昨长庚入梦，昴宿呈祥，岳神锺秀。
降产英贤，信道由天佑。
荚飞三，九秋将暮，遇称觞时候。
香沈檀，曲调金缕，满斟春酒。
试纪绛年，六身二首，甲子方延，才经八九。
款醉蓬莱，寿与天长久。
桂子青春，兰孙方茂，谅箕裘方绍。
折桂来秋，成名指日，家毡复旧。"
吕渭老,"蝉带残声移别树。
晚凉房户。
秋风有意染黄花，下几点、凄凉雨。
渺渺双鸿飞去。
乱云深处。
一山红叶为谁愁，供不尽、相思句。"
陈人杰,"太岁茫茫，犹有归时，我胡不归。
为桂枝关约，十年阙下，梅花梦想，半夜天涯。
婪尾三杯，胶牙一标，节物依然心事非。
长安市，只喧喧箫鼓，催老男儿。
篝灯自理征衣。
正历乱愁肠千万丝。
想椒盘寂寞，空传旧颂，桃符冷落，谁撰新诗。
世事乾忙，人生寡遂，何限春风抛路歧。
身安处，且开眉一笑，何以家为。"
苏轼,"碧山影里小红旗。
侬是江南踏浪儿。
拍手欲嘲山简醉，齐声争唱浪婆词。
西兴渡口帆初落，渔浦山头日未。
侬欲送潮歌底曲，尊前还唱使君诗。"
葛郯,"年来衰懒，渐无心赏遍，目前佳趣。
寂寂墙阴春荠老，不到先生鼎俎。
诗卷寻医，禅林结局，酒入昏田务。
山头云气，为谁来往朝暮。
犹有筇杖多情，扪萝踏石，堕半岩花雨。
更向葭业摇短艇，惊起飞鸿烟渚。
横玉凄清，焦桐古淡，一笑忘千虑。
更阑人静，此声今在何处。"
周邦彦,"秀色芳容明眸，就中奇绝。
细看艳波欲溜，最可惜微重，红绡轻帖。
匀朱傅粉，几为严妆时睫。
因个甚、底死嗔人，半饷斜眄费贴燮。
斗帐里、浓欢意惬。
带困眼、似开微合。
曾倚高楼望远，似指笑频，知他谁说。
那日分飞，泪雨纵横光映颊。
香罗，恐揉损，与他衫袖。"
张炎,"倚危楼、一笛翠屏空，万里见天心。
度野光清峭，晴峰涌日，冷石生云。
帘卷小亭虚院，无地不花阴。
径曲知何处，春水泠泠。
啸傲柴桑影里，且怡颜莫问，谁古谁今。
任燕留鸥住，聊复慰幽情。
爱吾庐、点尘难到，好林泉、都付与闲人。
还知否，元来卜隐，不在山深。"
晁补之,"花恨月恼。
更夏有凉风，冬轩雪皎。
闲事不关心，算四时皆好。
从来又说，春台登览，人意多同，常是惜、春过了。
须痛饮，莫放欢情草草。
年少。
尚忆瑶阶，得隽寻芳，骖东城，适见垂鞭，南陌，又逢低帽。
莺花荡眼，功名满意，无限嬉游，荣华事、如梦杳。
伤富贵浮云，曾萦怀抱。
为春醉倒。
愿花更好。
春休老。
开口笑。
占醉乡、莫教人到。"
刘埙,"江村烟雨暗萧萧。
涨寒潮。
送春桡。
目断京尘，何日听鸾箫。
金雀觚棱千里外，指天际，碧云深，魂欲飘。
薰炉炷愁烟尽销。
酒孤斟、谁与招。
满怀情思，任吟笺、赋笔难描。
惆怅山风、吹梦老秋宵。
绿漾湖心波影阔，终待到，借垂杨、月半桥。"
张孝祥,"天一角。
南枝向我情如昨。
情如昨。
水寒烟淡，雾轻云薄。
吹花嚼蕊愁无托。
年华冉冉惊离索。
惊离索。
倩春留住，莫教摇落。"
贺铸,"山缭平湖，寒飙扬、六英粉泊。
清镜晓、倚岩琪树，挠云朱阁。
窈窕缯窗褰翠募，尊前浩齿歌梅落。
信醉乡、绝境待名流，供行乐。
时易失，今犹昨。
欢莫再，情何薄。
扁舟幸不系，会寻佳约。
想见徘徊华表下，个身似是辽东鹤。
访旧游、人与物俱非，空城郭。"
韩玉,"柳阴亭院杏梢长。
依约巫阳。
凤箫已远秦楼在，水沈烟暖馀香。
临镜舞鸾窥沼，倚筝飞雁辞行。
醉边人去自凄凉。
泪眼愁肠。
断云残雨当年事，到而今、好处难忘。
两袖晓风花陌，一帘夜雨兰堂。"
葛郯,"红叶飞时，青山缺处，云横秋影斜阳。
凤凰旌节，何事到吾乡。
要见大江东去，寒光静、水与天长。
人争看，恩袍焕锦，新惹御炉香。
满城，夸盛事，两邦鼓吹，几部笙簧。
看万红千翠，簇拥云裳。
况是重阳近也，萸露紫、菊吐轻黄。
休辞醉，明朝一枕，歌韵尚悠扬。"
卢祖皋,"小阁腾腾人似醉。
鸣阶簌簌霜林坠。
起向楼头看雪意。
云犹未。
雁声一片江风起。
官里从容何日是。
偷闲著便寻幽事。
见说小桥清浅水。
梅欲蕊。
吟边陡觉添风味。"
李曾伯,"明日生初，还知否、明年六十。
嗟老矣、满头都缟，寸心犹赤。
三十载间尘土债，几千里外风涛役。
赖君天、许放故山归，恩无极。
出而作，入而息。
美可茹，鲜可食。
任浩书空咄，禹笑人寂。
断国谋王非我事，抱孙弄子聊吾适。
且从今、时复一中之，杯中物。"
杨泽民,"层层楼阁薰风暖。
花里香苞短。
清芬不逐火云消。
看了一重姿媚、一重娇。
几回池上寻芳径。
惊见波中影。
似将千叶再苞封。
肠断昭阳一笑、付飞鸿。"
王质,"一轮明月，古人心万年，更寸心存。
沧海化为黄土，心不成尘。
杳杳兴亡成败，满乾坤、未见知音。
抚阑干、欲唤英魂，沈沈又没人应。
无聊枕搔首，梦庐中坛上，一似平生。
共挽长江为酒，相对同倾。
不觉霜风敲竹，睡觉来、海与愁深。
拂袖去，塞北河西，红尘陌上寻人。"
周邦彦,"蕙风初散轻暖，霁景微澄洁。
秀蕊乍开乍敛，带雨态烟痕，春思纡结。
危弦弄响，来去惊人莺语滑。
无赖处，丽日楼台，乱纷歧路思奇绝。
何计解，黏花系月。
叹冷落、顿辜佳节。
犹有当时气味，挂一缕相思，不断如发。
云飞帝国，人在天边心暗折。
语东风，共流转，谩作匆匆别。"
周密,"瑞云盘翠侵妆额。
眉柳嫩、不禁愁积。
返魂谁染东风笔。
写出郢中春色。
人去後、垂杨自碧。
歌舞梦、欲寻无迹。
愁随两桨江南北。
日暮石城风急。"
刘克庄,"繁灯夺霁华。
戏鼓侵明发。
物色旧时同，情味中年别。
浅画镜中眉，深拜楼西月。
人散市声收，渐入愁时节。"
李曾伯,"千古襄阳，天岂肯、付之荆棘。
宸算定、图回三载，一新坚壁。
狼吻不甘春哨衄，马蹄又踏寒滩入。
向下洲、一鼓扫群胡，三军力。
连帅是，并州绩。
宾佐有，雍丘逖。
赖阴人成事，同心却敌。
见说陈尸三十里，投鞍委甲如山积。
待老臣、为作岘樊铭，诸石。"
辛弃疾,"占断雕栏只一株。
春风费尽几工夫。
天香夜染衣犹湿，国色朝酣酒未苏。
娇欲语，巧相扶。
不妨老干自扶疏。
恰如翠幕高堂上，来看红衫百子图。"
洪适,"云拂山腰过，风吹雨点来。
田园好处有池台。
记著相逢时节、海棠开。
蝴蝶那无梦，鸳鸯亦有媒。
藏钩解佩两三杯。
明日水边沙际、首空回。"
辛弃疾,"隐隐轻雷，雨声不受春回护。
落梅如许。
吹尽墙边去。
春水无情，碍断溪南路。
凭谁诉。
寄声传语。
没个人知处。"
刘克庄,"御屏录了，冰衔换了，酷似香山居士。
草堂丹灶莫留他，且领取、忠州刺史。
移来芳树，摘来珍果，压尽来禽青李。
三千年一荐金盘，又不是、玄都栽底。"
赵长卿,"竹斜梢，荷倾馀沥，晚风初到南池。
雨收池上，高柳乱蝉嘶。
冉冉莲香满院，夕阳映、红浸庭闱。
凉生到，碧瓜破玉，白酒酌玻璃。
思量，浮世事，枯荣辱宠，欢喜忧悲。
算劳心劳力，得甚便宜。
粗有田园笑傲，拣些个、朋友追随。
好时景，莫教挫过，撞著醉如泥。"
赵师侠,"韶华婉娩，正和风迟日，喧妍清昼。
紫燕黄鹂争巧语，催老芬芳花柳。
灼灼花王，盈盈娇艳，独殿春光後。
鹤翎初拆，露沾香沁珠溜。
遥想京洛风流，姚黄魏紫，间绿如铺纤。
小盖低回雕栏曲，车马纷驰圆囿。
天雨曼珠，玉盘金束，占得声名久。
留连朝暮，赏心不压芳酒。"
韩元吉,"登临自古骚人事。
惨栗天涯意。
金华峰顶做重阳。
月地千寻风里、万枝香。
相君携客相应记。
几处容狂醉。
双溪明月乱山青。
飞梦时时犹在、最高亭。"
张抡,"人间何处难忘酒。
素秋令节逢重九。
步绕东篱。
金英烂漫时。
折来惊岁晚。
心与南山远。
一盏此时休。
高怀何以酬。"
辛弃疾,"君王著意履声间。
便令押、紫宸班。
今代又尊韩。
道吏部、文章泰山。
一杯千岁，问公何事，早伴赤松闲。
功业後来看。
似江左、风流谢安。"
葛长庚,"仙鹊梁银汉。
见青原白鹭一点，秋光犹嫩。
青鸟密传云外信，王母夜临香案。
与河鼓、天孙为伴。
太素真人乘此景，到芗城、即嗣胡忠简。
南极上，星璀璨。
松溪居士多词翰。
是神仙风骨，元自无心仕宦。
人道月卿临总饷，便合机廷揆馆。
还又爱、山林萧散。
玉女金钟萦暖响，指灵椿、仙鹤祈遐算。
公自有，青精饭。"
曹冠,"良月戒微寒，清夜祥烟馥郁。
来报天庭喜事，现灯花金粟。
芝书奎画下层霄，宣召想来促。
它日玉堂挥翰，赐金莲花烛。"
朱敦儒,"倚晴空。
正三洲下叶，七泽收虹。
叹年光催老，身世飘蓬。
南歌客，新丰酒，但万里、云水俱东。
谢故人，解系船访我，脱帽相从。
人世欢易失，尊俎且更从容。
任酒倾波碧，烛翦花红。
君向楚，我归秦，便分路、青竹丹枫。
恁时节，漫梦凭夜蝶，书倩秋鸿。"
吴文英,"自唱新词送岁华。
鬓丝添得老生涯。
十年旧梦无寻处，几度新春不在家。
衣懒换，酒难赊。
可怜此夕看梅花。
隔年昨夜青灯在，无限妆楼尽醉哗。"
仲殊,"一番雨过年芳浅。
袅袅心情懒。
章台人过马嘶声。
小眉不盏恨盈盈。
怨清明。
烟柔露软湖东岸。
恼乱春风惯。
一声莺是故园莺。
及至如今□闻处、又多情。"
毛并,"帘幕燕双飞。
春共人归。
东风恻恻雨霏霏。
水满西池花满地，追惜芳菲。
回首昔游非。
别梦依稀。
一成春瘦不胜衣。
无限楼前伤远意，芳草斜晖。"
欧阳修,"幽鹭谩来窥品格。
双鱼岂解传消息。
绿柄嫩香频采摘。
心似织。
条条不断谁牵役。
珠泪暗和清露滴。
罗衣染尽秋江色。
对面不言情脉脉。
烟水隔。
无人说似长相忆。"
苏轼,"罗带双垂画不成。
人娇态最轻盈。
酥胸斜抱天边月，玉手轻弹水面冰。
无限事，许多情。
四弦丝竹苦丁宁。
饶君拨尽相思调，待听梧桐叶落声。"
黄庭坚,"谁道秋来烟景素。
任游人不顾。
一番时态一番新，到得意、皆欢慕。
紫萸黄菊繁华处。
对风庭月露。
愁来即便去寻芳，更作甚、悲秋赋。"
张伯端,"不辨五行四象，那分朱汞铅银。
修丹火候未曾闻。
早便称呼居隐。
不背自思己错，更将错路教人。
误他永劫在迷津。
似恁欺心安忍。"
吴文英,"细响残蛩，傍灯前、似说深秋怀抱。
怕上翠微，伤心乱烟残照。
西湖镜掩尘沙，翳晓影、秦鬟云扰。
新鸿，唤凄凉、渐入红萸乌帽。
江上故人老。
视东篱秀色，依然娟好。
晚梦趁、邻杵断，乍将愁到。
秋娘泪湿黄昏，又满城、雨轻风小。
闲了。
看芙蓉、画船多少。"
王庭,"催花一霎清明雨。
留得东风且住。
两岸柳汀烟坞。
未放行人去。
人如双鹄云间举。
明夜扁舟何处。
只向武陵南渡。
便是长安路。"
史达祖,"鸳鸯意惬。
空分付、有情眉睫。
齐家莲子黄金叶。
争比秋苔，靴凤几番蹑。
墙阴月白花重叠。
匆匆软语屡惊怯。
宫香锦字将盈箧。
雨长新寒，今夜梦魂接。"
向子,"初上舞茵时，争看袜罗弓窄。
恰似晚霞零乱，衬一钩新月。
折旋多态小腰身，分明是回雪。
生怕因风飞去，放真珠帘隔。"
姜夔,"绿杨巷陌。
秋风起、边城一片离索。
马嘶渐远，人归甚处，戍楼吹角。
情怀正恶。
更衰草寒烟淡薄。
似当时、将军部曲，迤逦度沙漠。
追念西湖上，小舫携歌，晚花行乐。
旧游在否，想如今、翠凋红落。
漫写羊裙，等新雁来时系著。
怕匆匆、不肯寄与，误後约。"
石孝友,"萍水相逢无定居。
同在他乡，又问征途。
离歌声里客心孤。
花尽园林，水满江湖。
烟树微茫带岸蒲。
何处长沙，何处洪都。
要知安稳到家无。
千里征鸿，一纸来书。"
李彭老,"云木槎桠，水荭摇落，瘦影半临清浅。
翠羽迷空，粉容羞晓，年华柱弦频换。
甚何逊、风流在，相逢共寒晚。
总依黯。
念当时、看花游冶，曾锦缆移舟，宝筝随辇。
池苑锁荒凉，嗟事逐、鸿飞天远。
香径无人，甚苍藓、黄尘自满。
听鸦啼春寂，暗雨萧萧吹怨。"
吴儆,"宿雨滋兰，轻风柳，新来随处和融。
幽兰曲径，花气巧相通。
燕子才飞又语，带芹泥、时点芳丛。
微中酒，日长睡起，心事在眉峰。
年年，春好处，联镳荡桨，拾翠挪红。
任金貂醉脱，不放杯空。
谁信风流一别，当时事、已逐飞鸿。
云山晚，阑干罢倚，烟寺起疏钟。"
叶梦得,"不怕微霜点玉肌。
恨无流水照冰姿。
与君著意从头看，初见今年第一枝。
人醉後，雪消时。
江南春色寄来迟。
使君本是花前客，莫怪殷勤为赋诗。"
张炎,"百花洲畔，十里湖边，沙鸥未许盟寒。
旧隐琴书，犹记渭水长安。
苍云数千万叠，却依然、一笑人间。
似梦里，对清尊白发，秉烛更阑。
渺渺烟波无际，唤扁舟欲去，且与凭阑。
此别何如，能消几度阳关。
江南又听夜雨，怕梅花、零落孤山。
归最好，甚闲人，犹自未闲。"
陆游,"飞花如趁燕子。
直度帘栊里。
帐掩香云暖，金笼鹦鹉惊起。
凝恨慵梳洗。
妆台畔，蘸粉纤纤指。
宝钗坠。
才醒又困，厌厌中酒滋味。
墙头柳暗，过尽一年春事。
罨画高楼怕独倚。
千里。
孤舟何处烟水。"
朱敦儒,"江上见新年，年夜听春雨。
有个人人领略春，粉澹红轻注。
深劝玉东西，低唱黄金缕。
拈底梅花总是愁，酒尽人归去。"
康与之,"杨花飘尽。
云压绿阴风乍定。
帘幕闲垂。
弄语千般燕子飞。
小楼深静。
睡起残妆犹未整。
梦不成归。
泪滴斑斑金缕衣。"
李石,"十月小春天。
红叶红花半雨烟。
点滴红酥真耐冷，争先。
夺取梅魂斗雪妍。
坐待晓莺迁。
织女机头蜀锦川。
枝上绿毛幺凤子，飞仙。
乞与双双作被眠。"
赵鼎,"征鞍南去天涯路。
青山无数。
更堪月下子规啼，向深山深处。
凄然推枕，难寻新梦，忍听伊言语。
更阑人静一声声，道不如归去。"
程垓,"绿外深深柳巷，红间曲曲花楼。
一春想见贪游冶，不道有人愁。
三月东风易老，几宵明月难留。
酴白尽窗前也，还肯醉来否。"
陈允平,"万花丛底曾抬目。
澹雅梳妆娇已足。
夜来鹦鹉梦中人，春去琵琶江上曲。
双鸾碧重钗头玉。
裙曳湘罗浮浅绿。
东风一醉买蛾眉，为拚明珠三万斛。"
黄裳,"微尘濯尽，栖真处、群山排在云汉。
青盘翠跃，掩映平林寒涧。
流水急、数片桃花逝，自有留春仙馆。
秦渔问，前朝换。
卢郎待，今生满。
谁伴。
元翁笑语，相从未晚。
更安得、世味堪玩。
道未立、身尤是幻。
浮生一梭过，梦回人散。
卧松庵、当会灵源，现万象、无中须看。
乾坤鼎，阴阳炭。
琼枝秀，金圆烂。
何患。
朝元事往，孤云难管。"
苏轼,"手种堂前桃李。
无限绿阴青子。
帘外百舌儿，惊起五更春睡。
居士。
居士。
莫望小桥流水。"
苏轼,"记得画屏初会遇。
好梦惊回，望断高唐路。
燕子双飞来又去。
纱窗几度春光暮。
那日绣帘相见处。
低眼佯行，笑整香云缕。
敛尽春山羞不语。
人前深意难轻诉。"
袁去华,"重湖草木威名熟。
儿童犹唱平郴曲。
宴寝静。
恩波湘水深。
举头天尺五。
稳步烟霄去。
三柱黑头公。
朔庭谈笑空。"
洪适,"柳径花台，熙熙春动，游人珥堕簪遗。
枯藤到处，绿刺惹冠衣。
雪後园林更好，琼作佩、香满横枝。
巡檐久，留连一笑，不管午阴移。
盘洲，今雅集，皇华飞盖，挥麈迟迟。
觉龟鱼增价，草木生辉。
梁上不教尘落，谈文字、酒散星稀。
明年好，玉津随驾，回首记襟期。"
吴则礼,"声促铜壶，灰飞玉，梦惊偷换年华。
江南芳信，疏影月横斜。
又喜椒觞到手，宝胜里、仍翦金花。
钗头燕，妆台弄粉，梅额故相夸。
隼，人未老，东风袅袅，已傍高牙。
渐园林月永，叠鼓凝笳。
小字新传秀句，歌扇底、深把流霞。
聊行乐，他时画省，归近紫皇家。"
周紫芝,"落日在烟树，云水两空。
澹霞消尽，何事依约有微红。
湖上晚来风细，吹尽一天残雨，苍翠湿千峰。
谁遣长空月，冷浸玉壶中。
问明月，应解笑，白头翁。
不堪老去，依旧临水照衰容。
良夜几横烟棹，独倚危墙西望，目断远山重。
但恨故人远，此乐与谁同。"
陈著,"云南锺秀，间生人望。
底事未成美况。
当知大器大成时，更莫叹、贤关难上。
前程分定，算来无妄。
命达时终不放。
且须寄语甲科人，断不下、一筹中榜。"
周紫芝,"趁梅寻得水边枝。
独棹渔船却过溪。
人似玉，醉如泥。
闲歌五色线中诗。"
晏几道,"御纱新制石榴裙。
沈香慢火熏。
越罗双带宫样，飞鹭碧波纹。
随锦字，叠香痕。
寄文君。
系来花下，解向尊前，谁伴朝云。"
黄庭坚,"暮雨阶砌。
漏渐移、转添寂寞，点点心如碎。
怨你又恋你。
恨你惜你。
毕竟教人怎生是。
前欢算未已。
奈向如今愁无计。
为伊聪俊，销得人憔悴。
这里诮睡里。
梦里心里。
一向无言但垂泪。"
吴文英,"湖山经醉惯。
溃春衫、啼痕酒痕无限。
又客长安，叹断襟零袂，尘谁浣。
紫曲门荒，沿败井、风摇青蔓。
对语东邻，犹是曾巢，谢堂双燕。
春梦人间须断。
但怪得、当年梦缘能短。
绣屋秦筝，傍海棠偏爱，夜深开宴。
舞歇歌沈，花未减、红颜先变。
伫久河桥欲去，斜阳泪满。"
陈三聘,"别来何处，酒醒後，梦难觅。
晚日溪亭，清晓便挂帆席。
满载离愁，指去程、还作江南行客。
目断层城，数迢迢山驿。
素巾空染，泪痕斑、应是暗中滴。
记得轻分，玉箫犹自凄咽。
昨夜东风，梅柳惊春色。
料伊也、没心情，过却好天良夕。"
刘辰翁,"风雨东篱晚。
渺人间、南北东西，平芜烟远。
旧日携壶吹帽处，一色沈冥何限。
天不遣、魂销肠断。
不是苦无看山分，料青山、也自羞人面。
秋後瘦，老来倦。
惊回昨梦青山转。
恨一林、金粟都空，静无人见。
默默黄花明朝有，只待插花寻伴。
又谁笑、今朝蝶怨。
潦倒玉山休重醉，到簪萸、忍待人频劝。
今又惜，几人健。"
陈德武,"三三两两。
夜夜教人想。
偷入霜绡斜隙帐。
直到珊瑚枕上。
玉人梦绕江南。
输他一饷肥甘。
莫恨我心儿毒，只因你口儿馋。"
吕渭老,"云护柔条雪压枝。
斜风吹绛蜡，点胭脂。
蔷薇柔水麝分脐。
园林晚，脉脉带斜晖。
深阁绣帘低。
宝奁匀泪粉，晚妆迟。
一枝屏外对依依。
清宵永，谁伴破寒卮。"
辛弃疾,"官事未易了，且向酒边来。
君如无我，问君怀抱向谁开。
但放平生丘壑，莫管旁人嘲骂，深蛰要惊雷。
白发还自笑，何地置衰颓。
五车书，千古饮，百篇才。
新词未到，琼瑰先梦满吾怀。
已过西风重九，且要黄花入手，诗兴未关梅。
君要花满县，桃李趁时栽。"
姚勉,"道骨仙风，海上骑鲸，端是後身。
把银河天巧，锺为文采，剑津宝气，融作精神。
壶玉储冰，掌金擎露，胸次全无一点尘。
年年里，早花朝六日，长庆生申。
篁濯锦江滨。
人尽道如公清最真。
合沉香亭北，金笺奏曲，恩披兽锦，醉拭龙巾。
泥紫颁来，渠黄飞去，自是八花砖上人。
从後看，大钧播物，万象皆春。"
万俟咏,"天如洗。
金波冷浸冰壶里。
冰壶里。
一年得似，此宵能几。
等闲莫把栏干倚。
马蹄去便三千里。
三千里。
几重云岫，几重烟水。"
蔡伸,"明眸秀色。
双蛾巧画春山碧。
盈盈标韵倾瑶席。
一见尊前，宛是旧相识。
深期密语虽端的。
良宵无奈成轻掷。
忍教只恁空相忆。
得入手来，无限好则剧。"
冯取洽,"问讯花庵主。
这一宗、拍板门槌，是谁亲付。
逢翰墨场聊作戏，那个是真实语。
算惟有、青山堪住。
玉立林幽真脱洒，又何妨、白石和泉煮。
底用判，云游据。
朝三暮四从渠赋。
且随缘、家养园收，自然成趣。
此外盘蜗馀一室，人我两俱无负。
要参到、道心微处。
尽作逃禅逃得密，也难遮、拨草来寻路。
应为拨，懒残芋。"
舒づ,"池台小雨乾，门巷香轮少。
谁把青钱衬落红，满地无人扫。
何时斗草归，几度寻花了。
留得佳人莲步痕，宫样鞋儿小。"
王沂孙,"层绿峨峨，纤琼皎皎，倒压波痕清浅。
过眼年华，动人幽意，相逢几番春换。
记唤酒寻芳处，盈盈褪妆晚。
已销黯。
况凄凉、近来离思，应忘却、明月夜深归辇。
荏苒一枝春，恨东风、人似天远。
纵有残花，洒征衣、铅泪都满。
但殷勤折取，自遣一襟幽怨。"
赵长卿,"绿示阴阴春已休。
群花飘尽也，不胜愁。
游丝飞絮两悠悠。
迷芳草，日暖雨初收。
深院小迟留。
好香烧一炷，细烟浮。
更听羯鼓打梁州。
恼人处，宿酒尚扶头。"
欧阳修,"眼细眉长。
宫样梳妆。
鞋儿走向花下立著。
一身绣出，两同心字，浅浅金黄。
早是肌肤轻渺，抱著了、暖仍香。
姿姿媚媚端正好，怎教人别後，从头仔细，断得思量。"
苏轼,"琵琶绝艺。
年纪都来十一二。
拨弄么弦。
未解将心指下传。
主人小。
欲向东风先醉倒。
已属君家。
且更从容等待他。"
刘克庄,"胜处可宫，平处可田，泉土尤甘美。
深复深，路绝住人稀。
有人兮、盘旋於此。
送子归。
是他隐居求志。
是要明主媒当世。
嗟此意谁论，其言甚壮，孔颜犹有遗旨。
大丈夫之被遇於时。
入则坐庙朝出旗麾。
列屋名姬，夹道武夫，满前才子。
噫。
有命存焉，吾非恶此而逃之。
富贵人所欲，如之何、幸而致。
向茂树堪休，清泉可濯，谷中别有闲天地。
况脍细於丝，蕨甜似蜜，采於山，钓於水。
大丈夫不遇之所为。
唐处士、依稀是吾师。
觉山林、尊如朝市。
五侯门下宾客，扰扰趋形势。
嗟盘之乐，谁争子所，占断千秋万岁。
呼童秣马更膏车，便与君，从此逝矣。"
韩,"溪山好处，赢得题新曲。
待足人生甚时足。
问临流情味，倚遍斜晖，应似画、小景生绡一幅。
渔舟声乃，岩上云飞，杳杳归鸦去鸿逐。
任当年伊吕，谈笑兴王，争敌恁、闲眠野宿。
待雪天、月夜我还来，醉潇洒清幽，那些儿屋。"
黄庭坚,"薄妆小靥闲情素。
抱著琵琶凝伫。
慢拈复轻拢，切切如私语。
转拨割朱弦，一段惊沙去。
万里嫁、乌孙公主。
对易水、明妃不渡。
泪粉行行，红颜片片，指下花落狂风雨。
借问本师谁，敛拨当心住。"
郭应祥,"今日十分晴，好个重阳天气。
又向银山高处，为黄花一醉。
泉江风物饱相谙，瞥眼过三岁。
但得明年强健，任举杯何地。"
程大昌,"身寿又康强，谢天将并。
耳目聪明行步壮。
登高挥翰，不用瞠眉扶杖。
华堂偕老处，儿孙王。
只恨萍蓬，他乡浮荡。
回首故山便惆怅。
今年生日，忽似还家模样。
当缘风絮韫，来赓唱。"
史浩,"当年桂籍。
同展摩云翼。
位冠洪枢情似昔。
肯共一尊瑶席。
经纶素韫胸中。
筹帷小试成功。
已殄黄池小丑，行收沙漠肤功。"
吕渭老,"樊子唤春归。
梦逐杨花满院飞。
吹过西家人不见，依依。
萍点荷钱又满池。
屈指数佳期。
何日凭肩对展眉。
倾尽十分应不醉，迟迟。
何惜樱桃杏子时。"
张先,"艳色不须妆样。
风韵好天真，画毫难上。
花影滟金尊，酒泉生浪。
镇欲留春，傍花为春唱。
银塘玉宇空旷。
冰齿映轻唇，蕊红新放。
声宛转，疑随烟香悠扬。
对暮林静，寥寥振清响。"
欧阳修,"二月春期看已半。
江边春色青犹短。
天气养花红日暖。
深深院。
真珠帘额初飞燕。
渐觉衔杯心绪懒。
酒侵花脸娇波慢。
一捻闲愁无处遣。
牵不断。
游丝百尺随风远。"
洪适,"贪看端木花，难办销金帐。
庭下舞琼瑶，飞到须眉上。
衰病不禁寒，对景频惆怅。
梦寐到凌风，倚著青藜杖。"
吴潜,"宇宙原无外。
问当年、渠缘底事，强逃人世。
争似刘郎栽种後，长恁玄都观里。
何用羡、武陵溪水。
一见桃花还一笑，领春工、千古无穷意。
儿女恨，且收起。
洞中空阔多闲地。
但人间、羊肠九折，未能知此。
我已衰翁君渐老，那复颠张醉李。
看翻覆、雨阴风霁。
捱得清和时候了，舣扁舟、只待归来耳。
惟处静，解吾志。"
晁端礼,"昨宵争个甚闲事。
又不道、被谁调戏。
任孜孜、求告不回头，诮满眼、汪汪地泪。
奴哥一向不赌是。
算谁敢、共他争气。
且偎随、须有喜欢时，待款款、说些道理。"
苏轼,"东武望馀杭。
云海天涯两杳茫。
何日功成名遂了，还乡。
醉笑陪公三万场。
不用诉离觞。
痛饮从来别有肠。
今夜送归灯火冷，河塘。
堕泪羊公却姓杨。"
吴潜,"捷书夜半甘泉去。
报天骄膏斧。
摩空铜垒，闸流瞿滟，扫清云雾。
楼兰飞馘，焉耆授首，谩夸称前古。
须知开庆，太平千载，方从今数。"
周邦彦,"衣染莺黄。
爱停歌驻拍，劝酒持觞。
低鬟蝉影动，私语口脂香。
檐露滴，竹风凉。
拚剧饮淋浪。
夜渐深，笼灯就月，子细端相。
知音见说无双。
解移宫换羽，未怕周郎。
长颦知有恨，贪耍不成妆。
些个事，恼人肠。
试说与何妨。
又恐伊、寻消问息，瘦减容光。"
黎廷瑞,"锦袍何处，向旧江、衰草寒芦萧瑟。
瀛馆神仙挥玉尘，唤醒诗酒魂魄。
走电飞红，惊涛触石，举目乾坤窄。
油然归去，短篷多载风月。
好在雨外云根，水边石上，鸥鹭盟重结。
见说西湖湖上路，香沁梅梢新雪。
驾白麒麟，鞭青鸾凤，次第孤山客。
吾今西啸，寄诗先与逋仙说。"
葛郯,"家住苕西，小池映、青山一曲。
翠深里、猿呼鹤应，短墙低屋。
麦影离离翻翠浪，泉声НН敲寒玉。
怪夜来、有蚁出糟床，新绿。
和月种，南阳菊。
饶云买，淇园竹。
任蛮争触战，世间荣辱。
两目未消凭远恨，一筇费尽登山足。
便棹舟、炊火荻花中，鲈鱼熟。"
陈著,"豆雨空晴，桂花风静。
碧虚飞上圆明镜。
谁能唤起秃翁吟，祗应笑得嫦娥醒。
可奈良宵，不堪残境。
强拚一醉偷光景。
夜凉渐搅雪霜心，昏眵犹认山河影。"
欧阳修,"五月榴花妖艳烘。
绿杨带雨垂垂重。
五色新丝缠角粽。
金盘送。
生绡画扇盘双凤。
正是浴兰时节动。
菖蒲酒美清尊共。
叶里黄骊时一弄。
犹松。
等闲惊破纱窗梦。"
杨无咎,"天付风流。
相时宜称，著处清幽。
雪月光中，烟溪影里，松竹梢头。
却憎吹笛高楼。
一夜里、教人鬓秋。
不道明朝，半随风远，半逐波浮。"
魏了翁,"惠我田畴，拯民水火，春满蜀东。
更山连睥睨，长蛇隐雾，红移略约，睢霓横空。
人卧流苏行席上，公心事夕阑晨枕中。
长自苦，算无人识得，只有天公。
天教百般如愿，也应是、天眼惺。
看田间泥饮，门无夜打，水滨庐处，户有朝舂。
拟上公堂，称兕爵酒，未抵人间春意浓。
无可愿，愿城池永与，公寿无穷。"
王庭,"玉妃谪堕烟村远。
犹似瑶池见。
缺月挂寒梢，时有幽香，飞到朱帘畔。
春风岭上淮南岸。
曾为谁魂断。
依旧瘦，天若有情，天也应须管。"
史达祖,"细风微月垂杨院。
记年少、春愁一点。
栖莺未觉花梢颤。
踏损残红几片。
长安共、日边近远。
况老去，芳情渐减。
屏山几夜春寒浅。
却将因而梦见。"
辛弃疾,"寄我五云字，恰向酒边来。
东风过尽归雁，不见客星回。
闻道琐窗风月，更著诗翁杖屦，合作雪堂猜。
岁旱莫留客，霖雨要渠来。
短檠灯，长剑铗，欲生苔。
雕弓挂壁无用，照影落清杯。
多病关心药裹，小摘亲锄菜甲，老子正须哀。
夜雨北窗竹，更倩野人栽。"
卢祖皋,"会昌湖上扁舟，几年不醉西山路。
流光又是，宫衣初试，安榴半吐。
千里江山，满川烟草，薰风淮楚。
念离骚恨远，独醒人去，阑干外，谁怀古。
亦有鱼龙戏舞。
艳晴川、绮罗歌鼓。
乡情节意，尊前同是，天涯羁旅。
涨渌池塘，翠阴庭院，归期无据。
问明年此夜，一眉新月，照人何处。"
晏殊,"塞鸿高，仙露满。
秋入银河清浅。
逢好客，且开眉。
盛年能几时。
宝筝调，罗袖软。
拍碎画堂檀板。
须尽醉，莫推辞。
人生多别离。"
杨泽民,"翠竿直。
一叶扁舟漾碧。
澄江上、几度啸日迎风，怡怡钓秋色。
渔乡共水国。
都属沧浪傲客。
烟波外，风笠雨蓑，才掷丝纶便千尺。
飘然去无迹。
恣脚扣双船，帆挂轻席。
盈钩香饵鱼争食。
更拨棹葭岸，放篙菱浦，才过新栅又旧驿。
占江南江北。
堪恻。
利名积。
算纵有豪华，难比清寂。
须知此乐天无极。
有一斗芳酒，数声横笛。
芦花深夜，半醉里、任露滴。"
张孝祥,"小楼重。
下帘栊。
万点芳心绿间红。
秋千图画中。
草茸茸。
柳松松。
细卷玻璃水面风。
春寒依旧浓。"
张继先,"楸枰静，黑白两奁均。
山水最宜情共乐，琴书赢得道相亲。
一局一番新。
松影里，轻度几回春。
随分也曾施手段，争先还恐费精神。
长是暗饶人。"
赵长卿,"云霁山横，翠涛拥起千重恨。
砌成愁闷。
那更梅花褪。
凤管云笙，无不萦方寸。
叮咛问。
泪痕羞愠。
界破香腮粉。"
刘克庄,"游人绝。
绿阴满野芳菲歇。
芳菲歇。
养蚕天气，采茶时节。
枝头杜宇啼成血。
陌头杨柳吹成雪。
吹成雪。
淡烟微雨，江南三月。"
张先,"朱粉不须施。
花枝小。
春偏好。
娇妙近胜衣。
轻罗红雾垂。
琵琶金画凤。
双条重。
倦眉低。
啄木细声迟。
黄蜂花上飞。"
姜夔,"向秋来、渐疏班扇，雨声时过金井。
堂虚已放新凉入，湘竹最宜枕。
闲记省。
又还是、斜河旧约今再整。
天风夜冷。
自织锦人归，乘槎客去，此意有谁领。
空赢得，今古三星炯炯。
银波相望千顷。
柳州老矣犹儿戏，瓜果为伊三请。
云路回。
漫说道、年年野鹊曾并影。
无人与问。
但浊酒相呼，疏帘自卷，微月照清饮。"
韩,"未就丹砂须九转。
谁把新词，歌绕梁尘遍。
拍拍韶华春意满。
揆予初度文何健。
恰是山花汀草远。
独乐园林，不梦笙歌殿。
灵气仙才非小见。
霞杯漫道蟠桃献。"
陈著,"玉鳌头上蓬莱，十分好处饶松壑。
无边风月，阴阴乔木，重重华萼。
秋水门庭，淡交簪履，随宜斟酌。
向西风回首，双旌缥缈，从天下、招琴鹤。
是则阳春有脚。
被金华、洞天留著。
相传好语，新来初见，分明鼓角。
田里相安，裤襦歌了，却来持橐。
称年年，橘绿橙黄时节，与松乔约。"
陈允平,"游丝弄晚，卷帘看处，燕重来时候。
正秋千亭榭，锦窠春透。
梦回褪浴华清，凝温泉、绛绡微皱。
芳阴底，人立东风，露华如昼。
宜酒。
啼香泪薄，醉玉痕深，与春同瘦。
想当年金谷，步帷初绣。
彩云影里徘徊，娇无语、夜寒归後。
莺窗晓，花间重携素手。"
杜安世,"关山魂梦长，寒雁音书少。
两鬓可怜青，只为相思老。
归傍碧纱窗，说向人人道。
真个别离难，不似相逢好。"
吴文英,"春来雁渚。
弄艳冶、又入垂杨如许。
困舞瘦腰，啼湿宫黄池塘雨。
碧沿苍藓云根路。
尚追想、凌波微步。
小楼重上，凭谁为唱，旧时金缕。
凝伫。
烟萝翠竹，欠罗袖、为倚天寒日暮。
强醉梅边，招得花奴来尊俎。
东风须惹春云住。
□莫把、飞琼吹去。
便教移取熏笼，夜温绣户。"
丘,"憎人虎豹守天关。
嗟蜀道、十分难。
说与沐猴冠。
这富贵、於人怎谩。
忘形尊俎，能言桃李，日日在东山。
不醉有馀欢。
唱好个、风流谢安。"
辛弃疾,"论公耆德旧宗英。
吴季子、百馀龄。
奉使老於行。
更看舞、听歌最精。
须同卫武，九十入相，绿竹自青青。
富贵出长生。
记门外、清溪姓彭。"
石孝友,"凌花镜里桃花笑，清影团团。
月淡风寒。
深夜移灯许细观。
武陵溪上当时事，何处飞鸾。
泪纸惊澜。
飘尽红英不忍看。"
张元干,"华堂清暑榕阴重，梦里江寒。
火齐星繁。
兴在冰壶玉井栏。
风枝露叶谁新采，欲饱防悭。
遗恨空盘。
留取香红满地看。"
周邦彦,"玉觞才掩朱弦悄。
弹指壶天晓。
回头犹认倚墙花。
只向小桥南畔、便天涯。
银蟾依旧当窗满。
顾影魂先断。
凄风休半残灯。
拟倩今宵归梦、到云屏。"
韩元吉,"泽国又秋晚，天际有飞鸿。
中原何在，极目千里暮云重。
今古长干桥下，遗恨都随流水，西去几时东。
斜日动歌管，萸菊舞西风。
江南岸，淮南渡，草连空。
石城潮落，寂寞烟树锁离宫。
且斗尊前酒美，莫问楼头佳丽，往事有无中。
却笑东山老，拥鼻与谁同。"
姜特立,"丹桂一枝芳，陡觉秋容静。
月里人间总一般，共此扶疏影。
枕畔忽闻香，夜半还思省。
争奈娥不嫁人，寂寞孤衾冷。"
朱敦儒,"好笑山翁年纪。
不觉七十有四。
生日近元宵，占早烧灯欢会。
欢会。
欢会。
坐上人人千岁。"
晏几道,"黄菊开时伤聚散。
曾记花前，共说深深愿。
重见金英人未见。
相思一夜天涯远。
罗带同心闲结遍。
带易成双，人恨成双晚。
欲写彩笺书别怨。
泪痕早已先书满。"
王之道,"体粟须烦鼎力苏。
流涎正值麴盈车。
坐来兽炭拨还无。
一阕可能酬一绝，双银端不换双珠。
松毛粉白老翁须。"
陈三聘,"青膏集。
新雷忽起龙蛇蛰。
龙蛇蛰。
柳塘风快，水流声急。
伤心有泪凭谁。
尊前容易青衫湿。
青衫湿。
渡头人去，野船鸥立。"
吴潜,"望月眼穿东。
云幕千重。
有时推出赖他风。
恰似玉环犹未窦，得恁玲珑。
谁在华山峰。
一半天中。
君逾五十我成翁。
未必明年如此夜，笑口难逢。"
惠洪,"大厦吞风吐月，小舟坐水眠空。
雾窗春晓翠如葱。
睡起云涛正涌。
往事回头笑处，此生弹指声中。
玉笺佳句敏惊鸿。
闻道衡阳价重。"
韩,"日日山迷水癖，年年书恼诗痴。
寻思那里要他知。
试比古人犹未。
往往眼甜口苦，常常心是身非。
如何则甚破他疑。
只学今人足矣。"
赵长卿,"江城向晓，被西风揉碎，一天丝雨。
乱织离愁千万缕，多少关心情绪。
促织鸣时，木犀开後，秋色还如许。
那堪飘泊，异乡千里孤旅。
应想帘幕闲垂，西楼东院，齐把归期数。
记得临歧收泪眼，执手叮咛言语。
白酒红萸，黄花绿橘，莫等闲辜负。
朱笼归骑，甚时先报鹦鹉。"
苏轼,"城隅静女谁人见。
先生日夜歌彤管。
谁识蔡姬贤。
江南顾彦先。
先生那久困。
汤沐须名郡。
惟有谢夫人。
从来见拟伦。"
张炎,"异乡倦旅，问扁舟东下，归期何日。
琴剑空随身万里，天地谁非行客。
李杜飘零，羊昙悲感，回首俱陈迹。
羁怀难写，豆虫吟破孤寂。
柳外门掩疏阴，佳人何处，溪上苹花白。
留得一方无用月，隐隐山阳闻笛。
旧雨不来，风流云散，惟有长相忆。
雁书休寄，寸心分付梅驿。"
向子,"云窗雾阁春风透。
蝶绕蜂围花气漏。
恼人风味恰如梅，倚醉腰肢全是柳。
细传一曲情偏厚。
淡扫两山缘底皱。
归时好月已沈空，只有真香犹满袖。"
晏殊,"梅蕊雪残香瘦。
罗幕轻寒微透。
多情只是春杨柳。
占断可怜时候。
萧娘劝我杯中酒。
翻红袖。
金乌玉兔长飞走。
争得朱颜依旧。"
廖行之,"云破露新晴，月上输清气。
最是江城有底佳，灯火人烟沸。
行乐尽欢娱，眼界尤妍媚。
多少江滨解佩人，邂逅无穷意。"
赵长卿,"千林落叶声声悲。
听凄惨、江皋雁飞。
难似玉肌，总惊花貌，压倒芳菲。
香心吐尽因谁。
料调鼎、工夫易期。
休唱阳关，莫歌白雪，雨泪沾衣。"
姚述尧2,"薰风解愠。
手握乾符躬揖逊。
廊庙无为。
天子亲传万寿卮。
恩覃湛露。
和气欢声均海宇。
嵩岳三呼。
父子唐虞今古无。"
张伯端,"白虎首经至宝，华池神水真金。
故知上善利源深。
不比寻常药品。
若要修成九转，先须炼己持心。
依时采取定浮沈。
进火须防危甚。"
周密,"小雨分江，残寒迷浦，春容浅入蒹葭。
雪霁空城，燕归何处人家。
梦魂欲渡苍茫去，怕梦轻、还被愁遮。
感流年，夜汐东还，冷照西斜。
萋萋望极王孙草，认云中烟树，鸥外春沙。
白发青山，可怜相对苍华。
归鸿自趁潮回去，笑倦游、犹是天涯。
问东风，先到垂杨，後到梅花。"
李流谦,"老插黄花不称。
节物撩人且任。
破帽略遮阑，嫌见星星越甚。
不饮。
不饮。
和取蜂愁蝶恨。"
朱淑真,"春已半。
触目此情无限。
十二阑干闲倚遍。
愁来天不管。
好是风和日暖。
输与莺莺燕燕。
满院落花帘不卷。
断肠芳草远。"
方千里,"暮色催更鼓，庭户月影胧。
记旧迹、玉楼东。
看枕上芙蓉。
云屏几轴江南画，香篆炉暖烟空。
睡起处，绣衾重。
尚残酒潮红。
忡忡。
从分散，歌稀宴小，怀丽质，浑如梦中。
苦寂寞、离情万绪，似秋後、怯雨芭蕉，不展愁封。
何时细语，此夕相思，曾对西风。"
赵师侠,"纤娇小。
也解争春早。
占得中央颜色好。
装点枝枝新巧。
东皇初到江城。
殷勤先去迎春。
乞与黄金腰带，压持红紫纷纷。"
赵师侠,"江水绿。
江山数峰如簇。
唤渡小舟来岸北。
笋舆行太速。
素艳窗纱笼玉。
埠负看花心目。
今夜知他何处宿。
断魂沙路曲。"
赵以夫,"蜀锦移芳，巫云散彩，天孙翦取相寄。
金屋看承，玉台凝盼，尚忆旧家风味。
生香绝艳，说不尽、天然富贵。
脸嫩浑疑看损，肌柔只愁吹起。
花神为谁著意。
把韶华、总归姝丽。
可是老来心事，不成春思。
却羡宫袍仙子。
调曲曲清平似翻水。
笑嘱东风，殷勤劝醉。"
管鉴,"小小梅花巧耐寒。
曛曛晴日醉醒间。
茶瓯金缕鹧鸪斑。
三寿作朋须共醉，一杯留客未应悭。
酒肠如海寿如山。"
刘辰翁,"远远游蜂不记家。
数行新柳自啼鸦。
寻思旧事即天涯。
睡起有情和画卷，燕归无语傍人斜。
晚风吹落小瓶花。"
赵鼎,"江月初升，听悲风、萧瑟满山零叶。
夜久酒阑，火冷灯青，奈此愁怀千结。
绿琴三叹朱弦绝，与谁唱、阳春白雪。
但遐想、穷年坐对，断编遗册。
西北搀枪未灭。
千万乡关，梦遥吴越。
慨念少年，横槊风流，醉瞻海涵天阔。
老来身世疏篷底，忍憔悴、看人颜色。
更何似、归与枕流漱石。"
杜安世,"任在芦花最深处。
浪静风恬，又泛轻舟去。
去到滩头遇俦侣。
散唱狂歌鱼未取。
不把身心干时务。
一副轮竿，莫笑闲家具。
待拟观光佐明主。
将甚医他民病苦。"
晁端礼,"忆昔红颜日，金玉等泥沙。
青楼紫陌，惟解惜月与贪花。
谁信如今憔悴，尘暗金徽玉轸，藓污匣中蛇。
一事都无就，双鬓只堪嗟。
恨无情，乌与兔，送年华。
不如归去，无限云水好生涯。
未用轻蓑短棹，犹有青鞋黄帽，行处即吾家。
回首人间世，幽意在青霞。"
陆游,"老来驹隙度。
只合、狂歌醉舞。
金杯到手君休诉。
看著春光又暮。
谁为倩、柳条系住。
且莫遣、城笳催去。
残红转眼无寻处。
尽属蜂房燕户。"
史达祖,"梨花不碍东城月。
月明照见空阑雪。
雪底夜香微。
褰帘拜月归。
锦衾幽梦短。
明月南堂宴。
宴罢小楼台。
春风来不来。"
张,"芳丛簇簇水滨生。
勾引午风清。
六花大似天边雪，又几时、雪有三层。
明艳射回蜂翅，净香熏透蝉声。
晚檐人共月同行。
疏影动银屏。
指尖轻拈都如玉，听画栏、高啭流莺。
道是花枝比得，不成花也多情。"
洪适,"当年提笔上词坛。
琢琅。
涌波澜。
晁董声名，一日满人间。
底事远烦骐骥足，梅岭外，砚台边。
元戎倾盖有馀欢。
酒杯宽。
语离难。
只恐江边，明日起青翰。
暂去平分风与月，迎细札，步金銮。"
贺铸,"见面无多，坐来百媚生馀态。
後庭春在。
折取残红戴。
小小兰舟，荡桨东风快。
何愁载。
缠绵难解。
不似罗裙带。"
张,"看了梅花去。
要东风、攀翻飞雪，与君同赋。
海内从来天际眼，一笑平窥千古。
待翦尽、烛花红吐。
久矣南湖无此客，似乔松、万丈凌霄举。
飞唾，扫尘土。
承平气象森眉宇。
想天家、骖鸾洞里，细烟冰雾。
我亦秦关归未得，谁念干将醉扶。
拼良夜、横冠屦。
莫欢潇湘居尚远，拥戎轺万骑鸣笳鼓。
云正锁，汴京路。"
晏几道,"曲阑干外天如水。
昨夜还曾倚。
初将明月比佳期。
长向月圆时候、望人归。
罗衣著破前香在。
旧意谁教改。
一春离恨懒调弦。
犹有两行闲泪、宝筝前。"
欧阳修,"玉肌花脸柳腰肢。
红妆浅黛眉。
翠鬟斜语声低。
娇羞云雨时。
伊怜我，我怜伊。
心儿与眼儿。
绣屏深处说深期。
幽情谁得知。"
张继先,"抱孤琴，弹小操。
独坐幽轩，尽日无人到。
惟乐烟霞长啸傲。
明月清风，今古长为道。
识乾坤，知牝牡。
懒共尘劳，汨汨争奔走。
爱杀高眠消白昼。
一任他家，玉兔金乌走。"
张先,"延寿芸香七世孙。
华轩承大对，见经纶。
溟鱼一息化天津。
袍如草，三百骑，从清尘。
玉树莹风神。
同时棠棣萼，一家春。
十年身是凤池人。
蓬莱阁，黄合主，迟谈宾。"
陆游,"江头疏雨轻烟。
寒食落花天。
翻红坠素，残霞暗锦，一段凄然。
惆怅东君堪恨处，也不念、冷落尊前。
那堪更看，漫空相趁，柳絮榆钱。"
韩元吉,"西风吹暮雨。
正碧树凉生，送君南浦。
蝉声带残暑。
满高林斜照，暝烟横渚。
故乡路阻。
更秋入、江城雁渡。
怅天涯、几许闲愁，对酒共成羁旅。
休问功名何在，绿鬓吴霜，素衣尘土。
离觞缓举。
收玉箸，听金缕。
叹凌云才调，乌丝阑上，省把清诗漫与。
见洛阳、年少交游，倩君寄语。"
石孝友,"归不去。
归去又还春暮。
洞里小桃音信阻。
几番风更雨。
相伴竹筇芒履。
穿尽松溪花坞。
早是行人贪道路。
声声闻杜宇。"
卢祖皋,"陆续鸣鸠呼晓晴。
霏微残雾湿春城。
未成梅雨，先做麦寒轻。
长日花又落，短屏曲曲酒初醒。
小舟无绪，闲带牡丹行。"
侯置,"黄昏曾见凌波步。
无端暝色催人去。
一夜露华浓。
香销兰菊丛。
缕金衣易湿。
莫对西风泣。
洗尽夜来妆。
温泉初赐汤。"
李弥逊,"飞盖追春春约伫。
繁杏枝头红未雨。
小楼翠幕不禁风，芳草路。
无尘处。
明月满庭人欲去。
一醉邻翁须记取。
见说新妆桃叶女。
明年却对此花时，留不住。
花前语。
总向似花人付与。"
姜夔,"夜深客子移舟处，两两沙禽惊起。
红衣入浆，青灯摇浪，微凉意思。
把酒临风，不思归去，有如此水。
况茂林游倦，长干望久，芳心事、箫声里。
屈指归期尚未。
鹊南飞、有人应喜。
画栏桂子，留香小待，提携影底。
我已情多，十年幽梦，略曾如此。
甚谢郎、也恨飘零，解道月明千里。"
曹勋,"玉摇素腰如束。
束如腰素摇玉。
宜更醉春期。
期春醉更宜。
绣鸳闲永昼。
昼永闲鸳绣。
归念不曾稀。
稀曾不念归。"
叶梦得,"高柳萧萧，睡馀已觉西风劲。
小窗人静。
淅沥生秋听。
底事多情，欲与流年竞。
残云瞑。
坠巾慵整。
独立芝兰径。"
葛长庚,"吹面无寒，沾衣不湿，岂不快哉。
正杏花雨嫩，红飞香砌，柳枝风软，绿映芳台。
燕似谈禅，莺如演史，犹有海棠连夜开。
清明也，尚阴晴莫准，蜂蝶休猜。
朝来。
应问苍苔。
甚几日都成锦绣堆。
念四方宾友，不堪渭树，一年春事，已属庭槐。
宿酒难醒，多情易老，争奈传杯不放杯。
如何好，看秋千戏剧，蹴鞠恢谐。"
王观,"关山魂梦长，塞雁音书少。
两鬓可怜青，一夜相思老。
归傍碧纱窗，说与人人道。
真个别离难，不似相逢好。"
刘辰翁,"西曲衣迷去路，雪销断岸无痕。
寻花不拟到前村。
暖风初转袖，小径忽开门。
却忆临塘桥下马，暗香不是黄昏。
人生南北与谁论。
岭梅花树下，闲听蜜蜂喧。"
舒づ,"正是看花天气。
为春一醉。
醉来却不带花归，诮不解、看花意。
试问此花明媚。
将花谁比。
只应花好似年年，花不似、人憔悴。"
蔡伸,"鹦鹉洲边，芙蓉城下，迥然水秀山明。
小舟双桨，特地访云英。
惊破兰衾好梦，开朱户、一笑相迎。
良宵永，南窗皓月，依旧照娉婷。
别来，无限恨，持杯欲语，恍若魂惊。
念霎时相见，又惨离情。
还是匆匆去也，重携手、密语叮咛。
佳期在，宝钗鸾镜，端不负平生。"
京镗,"雪岭倚空白，霜柏傲寒青。
千岩万壑奇秀，禽鸟寂无声。
好是群贤四集，同访宝仙九室，中有玉京城。
眼底尘嚣远，胸次利名轻。
云山旁，烟水畔，肯渝盟。
传呼休要喝道，方外恐猜惊。
雅羡林泉胜概，倘遂田园归计，志愿足平生。
此意只自解，聊复为君倾。"
晏几道,"烟柳长堤知几曲，一曲一魂消。
秋水无情天共遥。
愁送木兰桡。
熏香绣被心情懒，期信转迢迢。
记得来时倚画桥。
红泪满鲛绡。"
陆游,"孤鹤归飞，再过辽天，换尽旧人。
念累累枯冢，茫茫梦境，王侯蝼蚁，毕竟成尘。
载酒园林，寻花巷陌，当日何曾轻负春。
流年改，叹围腰带剩，点鬓霜新。
交亲。
散落如云。
又岂料如今馀此身。
幸眼明身健，茶甘饭软，非惟我老，更有人贫。
躲尽危机，消残壮志，短艇湖中闲采莼。
吾何恨，有渔翁共醉，溪友为邻。"
王沂孙,"商飚乍发，渐淅淅初闻，萧萧还住。
顿惊倦旅。
背青灯吊影，起吟愁赋。
断续无凭，试立荒庭听取。
在何许。
但落叶满阶，惟有高树。
迢递归梦阻。
正老耳难禁，病怀凄楚。
故山院宇。
想边鸿孤唳，砌蛩私语。
数点相和，更著芭蕉细雨。
避无处。
这闲愁、夜深尤苦。"
辛弃疾,"白鸟相迎，相怜相笑，满面尘埃。
华发苍颜，去时曾劝，闻早归来。
而今岂是高怀。
为千里、莼羹计哉。
好把移文，从今日日，读取千回。"
仇远,"片云凝墨，看荷花才湿，依然无雨。
水槛空明人少到，却却幽禽相语。
曲几横陈，长琴高挂，自奏南风谱。
俄闻刀尺，隔窗人翦霜苎。
因念西子湖边，闹红一舸，曾宿鸳鸯浦。
翠羽不传沧岛信，日暮闲情□与。
懒拂鸾笺，懒拈象管，秀句同谁赋。
孤鸿程杳，夕阳低下平楚。"
谢逸,"碧梧翠竹交加影。
角簟纱厨冷。
疏云淡月媚横塘。
一阵荷花风起、隔帘香。
雁横天末无消息。
水阔吴山碧。
刺桐花上蝶翩翩。
唯有夜深清梦、到郎边。"
魏了翁,"月上南箕，还认得、去年星历。
知谁把、一天星象，荡摩朝昔。
若使平生浑自弃，如今老大何嗟及。
更年来、偏得钝工夫，蹉跎力。
溪瘴碍，蛮烟隔。
穹壤断，江山窄。
纵燕巾滥宝，楚山囚玉。
小小穷通都未问，忍闻同气相煎急。
诵虞郎、百字短长诗，忧何极。"
侯置,"忍寒情味。
枝染蔷薇水。
搅照清溪花影碎。
笑杀小桃李。
一生占断春妍。
偏宜月露娟娟。
欲寄江南春去，乱鸦点破云笺。"
可,"万事到头无益已。
寻思只有修行是。
若送此心游宝地。
还容易。
坐观落日当西坠。
万顷红光归眼际。
眼开眼闭长明媚。
此观成时知法味。
心欢喜。
临终决定生莲里。"
王千秋,"比屋烧灯作好春。
先须歌舞赛蚕神。
便将簇上如霜样，来饷尊前似玉人。
丝馅细，粉肌匀。
从它犀箸破花纹。
殷勤又作梅羹送，酒力消除笑语新。"
周紫芝,"近腊风光一半休。
南枝未动北枝愁。
嫦娥莫是见人羞。
么凤不传蓬岛信，杜鹃空办鹤林秋。
便须千杖打梁州。"
韩元吉,"双龙古洞，领略千岩秀。
福地有真仙，来一试、调元□手。
青春绿野，月转最高峰，星斗润，柳海新，五夜收灯後。
诏飞天上，人倚经纶旧。
重入辅升平，更赢得、千龄眉寿。
功成未晚，归伴赤松游，金印重，羽衣轻，会见丹砂就。"
张元干,"楼外轻阴春澹伫。
数点杏梢寒食雨。
少年油壁记寻芳，梁苑路。
今何处。
千树红云空梦去。
惊见此花须折取。
明日满城传侍女。
情知醉里惜花深，留春住。
听莺语。
一段风流天赋与。"
苏轼,"林断山明竹隐墙。
乱蝉衰草小池塘。
翻空白鸟时时见，照水红蕖细细香。
村舍外，古城旁。
杖藜徐步转斜阳。
殷勤昨夜三更雨，又得浮生一日凉。"
秦观,"小楼连远横空，下窥绣毂雕鞍骤。
朱帘半卷，单衣初试，清明时候。
破暖轻风，弄晴微雨，欲无还有。
卖花声过尽，斜阳院落，红成阵、飞鸳。
玉佩丁东别後。
怅佳期、参差难又。
名缰利锁，天还知道，和天也瘦。
花下重门，柳边深巷，不堪回首。
念多情但有，当时皓月，向人依旧。"
陈允平,"放船杨柳下，听鸣蝉、薰风小新堤。
正烟露蓼，飞尘酿玉，第五桥西。
遥认青罗盖底，宫女夜游池。
谁在鸳鸯浦，独棹玻璃。
一片天机云锦，见凌波碧翠，照日胭脂。
是西湖西子，晴抹雨妆时。
便相将无情秋思，向菰蒲深处落红衣。
醺醺里，半篙香梦，月转星移。"
赵彦端,"草草复匆匆，相见也还相忆。
记取梦魂诗思，似水光山色。
清音堂下一扁舟，谁主又谁客。
休厌一杯相劝，看梅梢将白。"
李处全,"香雪新苞偏胜韵。
领袖催花信。
华节良辰人有分。
看士女、垂鬓。
莫向春风寻旧恨。
乐事随方寸。
眉寿故应天不吝。
浮大白、吾无闷。"
蔡伸,"楼前流水悠悠。
驻行舟。
满目寒云衰草、使人愁。
多少恨，多少泪，谩迟留。
何似蓦然拚舍、去来休。"
惠洪,"一段文章种性。
更谪仙风韵。
画戟丛中，清香凝宴寝。
落日清寒勒花信。
愁似海、洗光词锦。
後夜归舟，云涛喧醉枕。"
李之仪,"坐久灯花开尽，暗惊风叶，初报霜寒。
冉冉年华催暮，颜色非丹。
搅回肠、蛩吟似织，留恨意、月彩如摊。
惨无欢。
篆烟萦素，空转雕盘。
何难。
别来几日，信沈鱼鸟，情满关山。
耳边依约，常记巧语绵蛮。
聚愁窠、蜂房未密，倾泪眼、海水犹悭。
奄更阑。
渐移银汉，低泛帘颜。"
吴潜,"岁岁重阳，何曾是、两般时景。
人自有、悲欢离合，晦明朝暝。
日月湖边来往艇，楼台水底参差影。
又何妨、时暂狎沧波，轻鸥并。
闲顿放，朱门静。
新结裹，朱帘整。
尽百年人事，移场换境。
欲插黄花身已老，强倾绿醑心先醒。
羡游鱼、有钓不能收，钩空饼。"
贺铸,"梦云萧散，帘卷画堂晓。
残薰尽烛隐映，绮席金壶倒。
尘送行鞭袅袅。
醉指长安道。
波平天渺。
兰舟欲上，回首离愁满芳草。
已恨归期不早。
枉负狂年少。
无奈风月多情，此去应相笑。
心记新声缥缈。
翻是相思调。
明年春杪。
宛溪杨柳，依旧青青为谁好。"
毛并,"飞盖满南园，想见八仙遥集。
几树海棠开遍，正新晴天色。
休辞一醉任扶还，衣上酒痕湿。
便恐岁华催去，听秋虫相泣。"
蔡伸,"风雨送春归，寂寞花空委。
枝上红稀地上多，万点随流水。
翠黛敛春愁，照影临清。
应念韶华惜颜，洒遍胭脂泪。"
刘辰翁,"月出东山之上。
长忆御街人唱。
恨我不能琴。
有琴心。
徙倚秋波平莹。
渐久玉肌清冷。
待更下阑干。
起来看。"
郭应祥,"心下悬悬地，侬家好好儿。
相怜相惜许多时。
岂料一朝轻拆、便轻离。
要见无由见，教归不肯归。
数珠懒把镜慵窥。
只有新添鬓雪、减腰围。"
向,"乱後此身何计是，翠微深处柴扉。
即今双鬓已如丝。
虚名将底用，真意在鸱夷。
治国无谋归去好，衡门犹可栖迟。
不妨沈醉典春衣。
人生行乐耳，须富贵何时。"
毛滂,"墙头花□寒犹噤。
放绣帘昼静。
帘外时有蜂儿，趁杨花不定。
阑干又还独凭。
念翠低眉晕。
春梦枉恼人肠，更厌厌酒病。"
康与之,"红楼紫陌青春路，柳色皇州。
月淡烟柔。
袅袅亭亭不自由。
旧时扶上雕鞍处，此地重游。
总是新愁。
柳自轻盈水自流。"
张辑,"笛唤春风起。
向湖边、腊前折柳，问君何意。
孤负梅花立晴昼，一舸凄凉雪底。
但小阁、琴棋而已。
佳客清朝留不住，为康庐、只在家窗里。
湓浦去，两程耳。
草堂旧日谈经地。
更从容、南山北水，庾楼重倚。
万卷心胸几今古，牛斗多年紫气。
正江上、风寒如此。
且趁霜天鲈鱼好，把貂裘、换酒长安市。
明夜去，月千里。"
仇远,"小袖啼红，残茸唾碧，深愁如织。
闲愁不断，冉冉舞丝千尺。
倚修筠、袖笼浅寒，望人在水西云北。
想绿杨影里，兰舟轻舣，赤阑桥侧。
游剧归来，恨汗湿酥融，步悭袜窄。
兰情蕙盼，付与栖鸾消息。
奈无情、风雨做愁，帐镫闪闪春寂寂。
梦相思、一枕巫山，更画楼吹笛。"
贺铸,"云弄轻阴谷雨乾。
半垂油幕护残寒。
化工著意呈新巧，翦刻朝霞露盘。
辉锦绣，掩芝兰。
开元天宝盛长安。
沈香亭子钩阑畔，偏得三郎带笑看。"
柳永,"天幕清和堪宴聚。
想得尽、高阳俦侣。
皓齿善歌长袖舞。
渐引入、醉乡深处。
晚岁光阴能几许。
这巧宦、不须多取。
共君把酒听杜宇。
解再三、劝人归去。"
赵长卿,"密叶阴阴翠幄深。
梅黄弄雨正频频。
榴花照眼一枝新。
缑岭有人今毓粹，飞凫不日严宸。
一尊敬寿太夫人。"
蔡伸,"紫燕双双掠水飞。
廉纤小雨未成泥。
篱边开尽野蔷薇。
会少离多终有恨，暂来还去益堪悲。
後期重约采莲时。"
朱敦儒,"琴上金星正照，砚中眼相青。
闲来自觉有精神。
心海风恬浪静。
且喜面前花好，更听林外莺新。
瓮头清辣洞庭春。
醉里徐行路稳。"
曹勋,"昏旦交时，个中已有甘香味。
咽同真液。
便觉温温地。
八一高蟠，光动重楼外。
但留意。
自然和气。
香满水。"
刘埙,"已断因缘莫更寻。
寻时烦恼不如心。
从今休听世间音。
鸾梦渐随秋水远，鹤情甘伴野云深。
隔楼花月自阴阴。"
苏轼,"昵昵儿女语，灯火夜微明。
恩冤尔汝来去，弹指泪和声。
忽变轩昂勇士，一鼓填然作气，千里不留行。
回首暮云远，飞絮搅青冥。
众禽里，真彩凤，独不鸣。
跻攀寸步千险，一落百寻轻。
烦子指间风雨，置我肠中冰炭，起坐不能平。
推手从归去，无泪与君倾。"
王安中,"雨零花昼春杯举。
举杯春昼花零雨。
诗令酒行迟。
迟行酒令诗。
满斟犹换盏。
盏换犹斟满。
天转月光圆。
圆光月转天。"
刘将孙,"又江南、三月更明朝，便已是南风。
拟强驻韶光，狂追柳絮，卧占残红。
早向尊前沈醉，莫听五更钟。
赢得春工笑，恼杀渠侬。
只道春风不改，□年来岁去，柳密花浓。
但沈腰潘鬓，无复旧时容。
春还是、多情多恨，便不教、绿满洛阳宫。
只消得，无情风雨，断送匆匆。"
李清照,"庭院深深深几许，云窗雾阁春迟。
为谁憔悴损芳姿。
夜来清梦好，应是发南枝。
玉瘦檀轻无限恨，南楼羌管休吹。
浓香吹尽有谁知。
暖风迟日也，别到杏花肥。"
严仁,"一曲危弦断客肠。
津桥捩转牙樯。
江心云带蒲帆重，楼上风吹粉泪香。
瑶草碧，柳芽黄。
载将离恨过潇湘。
请君看取东流水，方识人间别意长。"
赵长卿,"柳老抛绵春已深。
夹衣初试晓寒轻。
别离无奈此时情。
先自愁怀容易感，不堪闻底子规声。
西楼料得数回程。"
贺铸,"麝熏微度绣芙蓉。
翠衾重。
画堂空。
前夜偷期，相见却匆匆。
心事两知何处问，依约是，梦中逢。
坐疑行听竹窗风。
出帘栊。
杳无踪。
已过黄昏，缠动寺楼钟。
暮雨不来春又去，花满地，月朦胧。"
陈允平,"归雁转西楼。
薄幸音书日日收。
旧恨却凭红叶去，飕飕。
春水多情日夜流。
杨柳曲江头。
烟里青青恨不休。
九十韶光风雨半，回眸。
一片花飞一片愁。"
曹冠,"更阑月影转瑶台。
歌舞下香阶。
洞府归云缥缈，主宾清兴徘徊。
汤斟崖蜜，香浮瑞露，风味方回。
投辖高情无厌，抱琴明日重来。"
吴文英,"沙河塘上旧游嬉。
卢郎年少时。
一声长笛月中吹。
和云和雁飞。
惊物换，叹星移。
相看两鬓丝。
断肠吴苑草凄凄。
倚楼人未归。"
赵彦端,"烟空磴尽长松语。
佳处遗基古。
道人乘月又乘风。
未用秋衣沈水、换薰笼。
两峰千涧依稀是。
想像诗翁醉。
莫惊青蕊後时开。
笑倒江南陶令、未归来。"
吴潜,"杨花撩乱与云干。
春事可悲酸。
况是雨荒院落，江南但有春寒。
莺残燕赖，蜂慵蝶褪，谩等闲看。
不是无情描貌，奚奴且放安单。"
赵长卿,"夜来暖趁海棠时。
脸边匀透胭脂。
乱红娇影困垂垂。
睡损杨妃。
多少肉温香润，朱唇绿鬓相偎。
晚风何苦过台西。
断送春归。"
吴文英,"舞影灯前，箫声酒外，独鹤华表重归。
旧雨残云仍在，门巷都非。
愁结春情迷醉眼，老怜秋鬓倚蛾眉。
难忘处，犹恨绣笼，无端误放莺飞。
当时。
征路远，欢事差，十年轻负心期。
楚梦秦楼相遇，共叹相违。
泪香沾湿孤山雨，瘦腰折损六桥丝。
何时向，窗下翦残红烛，夜杪参移。"
吴文英,"西风来晚桂开迟。
月宫移。
到东篱。
簌簌惊尘，吹下半冰规。
拟唤阿娇来小隐，金屋低，乱香飞。
重阳还是隔年期。
蝶相思。
客情知。
吴水吴烟，愁里更多诗。
一夜看承应未别，秋好处，雁来时。"
王灼,"东风归早。
已绿瀛洲草。
紫殿红楼春正好。
杨柳半和烟袅。
玉舆遍绕花行。
初闻百啭新莺。
历历因风传去，千门万户春声。"
魏了翁,"红杏花边曾共赏，天涯还是相逢。
人言契分两重重。
谁知声利外，别有一般同。
炯炯奇情双亮处，天光水色相通。
磨中旋蚁渺何穷。
共扶天事业，此意政须公。"
韩,"月角珠庭映伏犀。
扶摇当上凤凰池。
广寒曾折最高枝。
壮志还同诸葛膝，清名还似紫芝眉。
梅花春寿酒行迟。"
李弥逊,"红日当楼，绣屏开、风舞花随步。
绛拂佩兰，香染妆梅，彷佛紫烟真侣。
雪消池馆年年会，玻璃泛、小槽新注。
弄箫语。
云未彻，暖回芳树。
瑶检曾寿缕。
好系日萦春，驭鸾深驻。
桂殿影寒，蓬山波阔，未似彩衣庭户。
坐看鹤鬓云来戏，重重拜、天阶雨露。
纵游处。
人间遍寻洞府。"
韩,"玉水灵山，霜天清晓，非烟非雾琴堂。
载临初度，圭璧记煌煌。
百里民安抚字，欢呼处、禾黍登场。
今年好，为兹春酒，莫惜醉淋浪。
神仙，□领袖，山河勋业，星斗文章。
便黄扉青琐，会遇明良。
愿赐尚方之剑，攀槛折、於古辉光。
飞凫去，甘棠遗爱，留与话桐乡。"
黄庭坚,"未报贾船回。
三径荒锄菊卧开。
想得邻船霜笛罢，沾衣。
不为涪翁更为谁。
风力袅萸枝。
酒面红鳞惬细吹。
莫笑插花和事老，摧颓。
却向人间耐盛衰。"
杜安世,"怎奈花残又莺老。
槛里青梅数枝小。
新荷长池沼。
当晴昼、燕子声闹。
亭栏花绽颜色好。
风雨催催、等闲开了。
酒醒暗思量，无个事、甚刚烦恼。"
辛弃疾,"绿阴啼鸟，阳关未彻早催归。
歌珠凄断累累。
回首海山何处，千里共襟期。
叹高山流水，弦断堪悲。
中心怅而。
似风雨、落花知。
更拟停云君去，细□陶诗。
见君何日，待琼林、宴罢醉归时。
人争看、宝马来思。"
刘埙,"朔雪驱将残腊去，东风放出新晴。
绣衣瑞彩照岩城。
江天收宿霭，湖水动春声。
要净狐嗥并鳝舞，未烦鹤怨猿惊。
元龙老气正峥嵘。
毫端肤寸润，野烧绿痕生。"
晏殊,"一叶秋高，向夕红兰露坠。
风月好、乍凉天气。
长生此日，见人中嘉瑞。
斟寿酒、重唱妙声珠缀。
凤莞移宫，钿衫回袂。
帘影动、鹊炉香细。
南真宝，赐玉京千岁。
良会永、莫惜流霞同醉。"
陆游,"挥袖上西峰，孤绝去天无尺。
拄杖下临鲸海，数烟帆历历。
贪看云气舞青鸾，归路已将夕。
多谢半山松吹，解殷勤留客。"
蒋捷,"风涛如此，被闲鸥诮我，君行良苦。
槲叶深湾，芦窠窄港，小憩倦篙慵橹。
壮年夜吹笛去，惊得鱼龙嗥舞。
怅今老，但蓬窗紧掩，荒凉愁愫。
别浦。
云断处。
低雁一绳，拦断家山路。
佩玉无诗，飞霞乏序，满席快飚谁付。
醉中几番重九，今度芳尊孤负。
便晴否。
怕明朝蝶冷，黄花秋圃。"
陈允平,"金谷园林锦绣香。
踏青挑菜又相将。
凤台人远，离思入三湘。
花著雨添红粉重，柳随风曳碧丝长。
薄情鸾燕，春去怎商量。"
向子,"千山万水。
望极不知何处是。
小院回廊。
梦去相寻未觉长。
绝怜清瘦。
雪里梅梢春未透。
常记分携。
雨後梨花晓尚啼。"
赵师侠,"亭皋霜重飞叶满。
听西风断雁。
闲凭危阑，斜阳红欲敛。
行人归期太晚。
误仿佛、征帆几点。
水远连天，愁云遮望眼。"
万俟咏,"望五云多处春深，开阆苑、别就蓬岛。
正梅雪韵清，桂月光皎。
凤帐龙帘萦嫩风，御座深、翠金间绕。
半天中、香泛千花，灯挂百宝。
圣时观风重腊，有箫鼓沸空，锦绣匝道。
竞呼卢、气贯调欢笑。
暗里金钱掷下，来侍燕、歌太平睿藻。
愿年年此际，迎春不老。"
史浩,"真隐先生，家居近在东湖。
茅屋三椽，自有一种清虚。
秫来酿酒，便无後、也解赊沽。
只愁客至，不能拚此芳壶。
且乐天真，醉乡里、无限欢娱。
时倚花枝，困来著枕蘧蘧。
回观昨梦，徒然使、心剿形癯。
始知今日，得闲却是良图。"
陈克,"慢梳头浅画眉。
乱莺残梦起多时。
不道小庭花露湿，翦酴。
帘额好风低燕子，窗油晴日打蜂儿。
翠袖粉笺闲弄笔，写新诗。"
周密,"浅色初栽试暖衣。
画帘斜日看花飞。
柳摇蛾绿妒春眉。
象局懒拈双陆子，宝弦愁按十三徽。
试凭新燕问归期。"
侯置,"暖日丽晴春正好。
杨柳池塘风弄晓。
露桃云杏一番新，花窈窕。
香飘缈。
玉帐靓深闻语笑。
新赐绣鞯花映照。
须信浓恩春共到。
汉家飞将久宣劳，迎禁诏。
瞻天表。
入卫帝庭常不老。"
沈瀛,"酒巡未止。
且听七言馀韵喜。
弹到悲风。
醒酒风吹路必通。
休休避酒。
末後茶仙来献寿。
七碗休何。
不独茶多酒亦多。"
李昴英,"燕穿幕。
春在深深院落。
单衣试，龙沫旋薰，又怕东风晓寒薄。
别来情绪恶。
瘦得腰围柳弱。
清明近，正似海棠，怯雨芳踪任飘泊。
钗留去年约。
恨易老娇莺，多误灵鹊。
碧云杳渺天涯各。
望不断芳草，更迷香絮，回文强写字屡错。
泪欲注还阁。
孤酌。
住春脚。
便彩局谁，宝轸慵学。
阶除拾取飞花嚼。
是多少春恨，等闲吞却。
阑干猛拍，叹命薄，悔旧诺。"
黄机,"三年万里黄尘路。
只欠江湖去。
扁舟二月下湘湾。
过了洞庭青草、又春残。
□□□□□□□。
□□□□□。
□□□□□□□。
□□□□□□、□□□。"
王质,"八字山头来较晚，彩云未散南楼。
夕阳千丈映帘钩。
君侯如欲老，江水莫教流。
扇底清歌尘不动，胡床明月清秋。
天浆为浪玉为舟。
酒阑君便起。
归去立班头。"
袁去华,"晚来侧侧清寒，冻云万里回飞鸟。
故园梦断，单于吹罢，房栊易晓。
西帝神游，万妃缟袂，相看一笑。
泛扁舟乘兴，蹇驴觅句，山阴曲、霸陵道。
舞态随风窈窕。
任穿帘，儿童休扫。
洛阳高卧，萧条门巷，悄无人到。
供断诗愁，夜窗还共，陈编相照。
念寒梅映水，匀妆弄粉，与谁争好。"
曾觌,"元是昭阳宫里人。
惊鸿宛转掌中身。
只疑飞过洞庭云。
按彻凉州莲步紧，好花风袅一枝新。
画堂香暖不胜春。"
黄庭坚,"潇洒荐冰盘，满座暗惊香集。
久後一般风味，问几人知得。
画堂饮散已归来，清润转更惜。
留取酒醒时候，助茗瓯春色。"
汪元量,"雪霏霏。
蓟门冷落人行稀。
人行稀。
秦娥渐老，着破宫衣。
强将纤指按金徽。
未成曲调心先悲。
心先悲。
更无言语，玉箸双垂。"
刘辰翁,"柳梢欲雪。
十里烟明灭。
曲曲阑干转影，教人忆、夜来月。
家人相对说。
灯花还又结。
冻雨村村□鼓，终不似、上元节。"
张抡,"玉池波浪碧如鳞。
露莲新。
新歌一曲翠眉。
舞乖。
满酌兰英酒，须知献寿千春。
太平无事荷君恩，齐唱望仙门。"
周密,"花气半侵云阁，柳阴近隔春城。
画阑明月按瑶筝。
醉倚满身芳影。
翠格素虬晴雪，锦笼紫凤香云。
东风吹玉满闲庭。
二十四帘春靓。"
吕渭老,"桂乡云万缕，更飞雨、洗香车。
念密会经年，银潢浪阻，玉露期赊。
灵星瑞桥对展，散匆匆、喜色满天涯。
回首丁宁晓角，未宜吹动梅花。
家家。
竟赏彩茸，穿桂影、醉流霞。
渐舞袖翻鸾，歌声缀凤，钗影交加。
人间共饶宴乐，算天孙、怎忍遣河斜。
莫惜西楼剪烛，大家同到啼鸦。"
晏殊,"帝城春暖。
御柳暗遮空苑。
海燕双双，拂扬帘栊。
女伴相携、共绕林间路，折得樱桃插髻红。
昨夜临明微雨，新英遍旧丛。
宝马香车、欲傍西池看，触处杨花满袖风。"
辛弃疾,"春到蓬壶特地晴。
神仙队里相公行。
翠玉相挨呼小字。
须记。
笑簪花底是飞琼。
总是倾城来一处。
谁妒。
谁携歌舞到园亭。
柳妒腰肢花妒艳。
听看。
流莺直是妒歌声。"
侯置,"风帘交翠篆香飘。
却暑卷轻绡。
最好佳辰相近，寿觞对饮连宵。
仙翁未老，云中跨凤，台上吹箫。
看取他年荣事，鱼轩入侍涂椒。"
陈克,"柳外东风不满旗。
青裾白面出疏篱。
来打鼓侬吹笛，催送儿郎踏浪飞。
倾两耳，斗双螭。
家家春酒泻尖泥。
侬今已是沧浪客，莫向尊前唱教池。"
吴儆,"暖日和风并马蹄。
畦秧陇麦绿新齐。
人家桑柘午阴迷。
山色解随春意远，残阳还傍远山低。
晚风归路杜鹃啼。"
戴复古,"三日春光，群贤胜践，山阴何似山阳。
鹅池墨妙，曲水记流觞。
自许风流丘壑，何人共、击楫长江。
新亭上，山河有异，举目恨堂堂。
使君，经世志，十年边上，两鬓风霜。
问池边杨柳，因甚凄凉。
万树重新种了，株株在、桃李花傍。
仍须待，剩栽兰芷，为国洗河湟。"
赵师侠,"一叶惊秋风露清。
砌蛩初听傍窗声。
人逢役鹊飞乌夜，桥渡牵牛织女星。
银汉淡，暮云轻。
新蟾斜挂一钩明。
人间天上佳期处，凉意还从过雨生。"
李曾伯,"浪拍金鳌，春浮铁瓮，气清天朗如秋。
江皋无事，飞盖强追游。
万顷蒲萄光里，风樯共、塔影悠悠。
人间事，年华似掷，一水与俱流。
绸缪。
千古恨，纷纷离合，晋宋曹刘。
望长安何处，落照西头。
往事苍苔陈迹，夷吾在、吾属何愁。
清樽畔，谁能为我，一曲舞梁州。"
柳永,"暮景萧萧雨霁。
云淡天高风细。
正月华如水。
金波银汉，潋滟无际。
冷浸书帷梦断，却披衣重起。
临轩砌。
素光遥指。
因念翠蛾，杳隔音尘何处，相望同千里。
尽凝睇。
厌厌无寐。
渐晓雕阑独倚。"
吴文英,"金谷已空尘。
薰风转、国色返春魂。
半雪醉霜，舞低鸾翅，绛笼蜜炬，绿映龙盆。
窈窕绣窗人睡起，临砌脉无言。
慵整堕鬟，怨时迟暮，可怜憔悴，啼雨黄昏。
轻桡移花市，秋娘渡、飞浪溅湿行裙。
二十四桥南北，罗荐香分。
念碎劈芳心，萦思千缕，赠将幽素，偷翦重云。
终待凤池归去，催咏红翻。"
程垓,"桃花暖。
杨花乱。
可怜朱户春强半。
长记忆。
探芳日。
笑凭郎肩，红偎碧。
惜惜惜。
春宵短。
离肠断。
泪痕长向东风满。
凭青翼。
问消息。
花谢春归，几时来得。
忆忆忆。"
刘克庄,"冰轮万里。
云卷天如洗。
先向海山生大士。
却诞卯金之子。
冰盆荔子堪尝。
胆瓶茉莉尤香。
震旦人人炎热，补陀夜夜清凉。"
晏几道,"试把花期数。
便早有、感春情绪。
看即梅花吐。
愿花更不谢，春且长住。
只恐花飞又春去。
花开还不语。
问此意、年年春还会否。
绛唇青鬓，渐少花前语。
对花又记得、旧曾游处。
门外垂杨未飘絮。"
曾觌,"情深恨切。
忆伊诮没些休歇。
百般做处百厮惬。
管是前生，曾负你冤业。
临岐不忍匆匆别。
两行珠泪流红颊。
关山渐远音书绝。
一个心肠，两处对风月。"
张继先,"晚风歇。
谩自棹扁舟，顺流观雪。
山耸瑶峰，林森玉树，高下尽无分别。
性情澄彻。
更没个、故人堪说。
恍然身世，如居天上，水晶宫阙。
万尘声影绝。
透尘空无外，水天相接。
浩气冲盈，真宫深厚，永夜不愁寒冽。
愧怜鄙劣。
只解道、赴炎趋热。
停桡失笑，知心都付，野梅江月。"
陈克,"阆风玄圃。
阳羡溪头山好处。
郁郁葱葱。
胜日尊笑语中。
十分芳酒。
鹤发初生千万寿。
乐事年年。
弟劝兄酬阿母前。"
陆游,"江头日暮痛饮。
乍雪晴犹凛。
山驿凄凉，灯昏人独寝。
鸳机新寄断锦。
叹往事、不堪重省。
梦破南楼，绿云堆一枕。"
晏殊,"春色初来，遍拆红芳千万树，流莺粉蝶斗翻飞。
恋香枝。
劝君莫惜缕金衣。
把酒看花须强饮，明朝後日渐离披。
惜芳时。"
王质,"一只船儿任意飞。
眼前不管是和非。
鱼儿得了浑闲事，未得鱼儿未肯归。
全似懒，又如痴。
这些快活有谁知。
华堂只见灯花好，不见波平月上时。"
赵彦端,"送人南浦。
日日客亭风又雨。
相见如何。
梅子枝头春已多。
真成别去。
酒病明朝知几许。
淋损宫袍。
都是人人醉後娇。"
朱敦儒,"挂帘等月阑干曲。
厌永昼、劳烟倦局。
单衣汗透鲛绡缩。
脱帽梳犀枕玉。
移床就、碧梧翠竹。
寄语倩、娥伴宿。
轻风澹露清凉足。
云缀银河断续。"
王沂孙,"思飘飘。
拥仙姝独步，明月照苍翘。
花候犹迟，庭阴不扫，门掩山意萧条。
抱芳恨、佳人分薄，似未许、芳魄化春娇。
雨涩风悭，雾轻波细，湘梦迢迢。
谁伴碧樽雕俎，笑琼肌皎皎，绿鬓萧萧。
青凤啼空，玉龙舞夜，遥睇河汉光摇。
未须赋、疏香淡影，且同倚、枯藓听吹箫。
听久馀音欲绝，寒透鲛绡。"
戴复古,"莺啼啼不尽，任燕语、语难通。
这一点闲愁，十年不断，恼乱春风。
重来故人不见，但依然、杨柳小楼东。
记得同题粉壁，而今壁破无踪。
兰皋新涨绿溶溶。
流恨落花红。
念著破春衫，当时送别，灯下裁缝。
相思谩然自苦，算云烟、过眼总成空。
落日楚天无际，凭栏目送飞鸿。"
刘克庄,"太丘晚节，把家事、一切传他谌纪。
业已休休，又谁解露绶，会稽郡邸。
张丈殷兄，阮生朱老，相与为唇齿。
酒楼犹记，谪仙尝醉於此。
一二耆旧贻书，新来强健否，问年今几。
谢傅当时，却因个甚，抛了东山起。
对局含，闻筝堕泪，围在愁城里。
吾评晋士，不如归去来子。"
刘辰翁,"但秋风、年又一年深，不禁长年悲。
自景阳钟断，馆娃宫闭，冷落心知。
千树西湖杨柳，更管别人离。
看取茂陵客，一去无归。
都是旧时行乐，漫烟销日出，水绕山围。
看人情荏苒，不似鹧鸪飞。
听砧声、遥连塞外，问三衢、道上去人稀。
销凝久，残阳短笛，似我欷。"
叶梦得,"问浮家泛宅，自玄真、去後有谁来。
漫烟波千顷，云峰倒影，空翠成堆。
可是溪山无主，佳处却徘徊。
暮雨卷晴野，落照天开。
老去馀生江海，伴远公香火，犹有宗雷。
便何妨元亮，携酒间相陪。
寄清谈、芒鞋筇杖，更尽驱、风月入尊。
江村路，我歌君和，莫棹船回。"
吴文英,"簟波皱纤。
朝炊熟。
眠未足。
青奴细腻，未拌真珠斛。
素莲幽怨风前影，搔头斜坠玉。
画阑枕水，垂杨疏雨，青丝乱、如乍沐。
娇笙微韵，晚蝉理秋曲。
翠阴明月胜花夜，那愁春去速。"
辛弃疾,"昨夜山公倒载归。
儿童应笑醉如泥。
试与扶头浑未醒。
休问。
梦魂犹在葛家溪。
千古醉乡来往路。
知处。
温柔东畔白云西。
起向绿窗高处看。
题遍。
刘伶元自有贤妻。"
王之道,"晴烟漠漠日晖晖。
天际远山低。
槛外碧芜千里，坐来目送鸥飞。
诗笺谈麈，珠盘落落，玉屑霏霏。
更把登临馀兴，翻成白雪歌词。"
曹勋,"鸳瓦霜浓，兽炉烟冷，琐窗渐明。
芙蓉红晕减，疏篁晓风清。
睡觉犹眠，怯新寒，仍宿酒，尚有馀酲。
拥闲衾。
先记早梅糁糁，流水泠泠。
须记岁月堪惊。
最难管、苍华满镜生。
心地常自乐，谁能问枯荣。
一味情尘、揩摩尽，人间世，更没亏成。
惟萧散，眠食外，且乐升平。"
晁端礼,"记红颜日、向瑶阶，得俊饮、散蓬壶。
绣鞍纵骄马，故坠鞭柳径，缓辔花衢。
斗帐兰曲，曾是振、声名上都。
醉倒旗亭，更深未归，笑倩人扶。
光阴到今二纪，算难寻前好，懒访仙居。
近来似闻道，向雾关云洞，自乐清虚。
月帔与星冠，不念我、华皓鬓。
纵教重有相逢，似得旧时无。"
李曾伯,"少年管领良宵，直须醉待东方白。
而今老去，何忧何乐，不空不色。
桐影横斜，桂香摇落，仙凡奚隔。
怅银桥梦断，玉啸声杳，人如往、楚天北。
冷眼乾坤阵迹。
笑英雄、等为行役。
庾楼袁舫，浩歌长啸，壮游曾历。
万里瑶台，乘风归去，不知何夕。
对冰轮孤负，欠千锺酒，与三弄笛。"
石孝友,"台门瑞霭光阳动。
人语鼓声沈汹汹。
观风堂迥暗香飘，卷雨楼前寒翠拥。
锋车促入承天宠。
丹诏衔来须彩凤。
五丝宫线日边长，看补岩廊龙衮缝。"
周邦彦,"冬衣初染远山青。
双丝云雁绫。
夜寒袖湿欲成冰。
都缘珠泪零。
情黯黯，闷腾腾。
身如秋後蝇。
若教随马逐郎行。
不辞多少程。"
史浩,"露华霞液，云桨椒醑，姿玉金。
交酬成雅会。
拚沈醉。
中山千日，未为长久，今此陶陶一饮，动经万祀。
陈果，皆是奇异。
似瓜如斗尽备。
三千岁。
一熟珍味。
坐中，莹似玉、爽口流涎，三偷不枉，西真指议。"
欧阳修,"叶重如将青玉亚。
花轻疑是红绡挂。
颜色清新香脱洒。
堪长价。
牡丹怎得称王者。
雨笔露笺匀彩画。
日炉风炭薰兰麝。
天与多情丝一把。
谁厮惹。
千条万缕萦心下。"
张先,"楼下雪飞楼上宴。
歌咽笙簧声韵颤。
尊前有个好人人，十二阑干同倚遍。
帘重不知金屋晚。
信马归来肠欲断。
多情无奈苦相思，醉眼开时犹似见。"
毛并,"荡暖花风满路。
织翠柳阴和雾。
曲池斗草旧游处。
忆试春衫白苎。
暗惊节意朱弦柱。
送春去。
晓来一阵扫花雨。
惆怅蔷薇在否。"
朱敦儒,"飘萧我是孤飞雁。
不共红尘结怨。
几度蓬莱清浅。
侧翅曾傍看。
有时飞入西真院。
许趁风光流转。
玉芯绿花开遍。
可惜无人见。"
韩,"闲寻杯酒，清翻曲语，相与送残冬。
天地推移，古今兴替，斯道岂雷同。
明窗玉蜡梅枝好，人情淡、物华浓。
个样风光，别般滋味，无梦听飞鸿。"
萧廷之,"鼎器法乾坤。
上是天元下地元。
若也更能颠倒运，交番。
阖劈循环在八门。
搬运上。
龟与蛇儿自吐吞。
百尺竿头牢把线，掀援。
从此元神命永存。"
吴潜,"嫩晴还更宜轻雨。
最好处、欲开未吐。
一点聘梅心，千古凭谁语。
脸霞晕锦娇人处。
肯浪逐、红围翠舞。
银烛莫高烧，春梦无多许。"
辛弃疾,"千古江山，英雄无觅，孙仲谋处。
舞榭歌台，风流总被，雨打风吹去。
斜阳草树，寻常巷陌，人道寄奴曾住。
想当年，金戈铁马，气吞万里如虎。
元嘉草草，封狼居胥，赢得仓皇北顾。
四十三年，望中犹记，烽火扬州路。
可堪回首，佛狸祠下，一片神鸦社鼓。
凭谁问，廉颇老矣，尚能饭否。"
刘辰翁,"无灯可看。
雨水从教正月半。
探茧推盘。
探得千秋字字看。
铜驼故老。
说著宣和似天宝。
五百年前。
曾向杭州看上元。"
张元干,"紫枢泽笏趋龙尾。
平入钧衡位。
春殿听宣麻，争喜登庸，何似今番喜。
台宜有神仙裔。
奕世貂蝉贵。
玉砌长兰芽，好拥笙歌，长向花前醉。"
晏殊,"菊花残，梨叶堕。
可惜良辰虚过。
新酒熟，绮筵开。
不辞红玉杯。
蜀弦高，羌管脆。
慢舞娥香袂。
君莫笑，醉乡人。
熙熙长似春。"
毛滂,"寒浸东倾不定。
更奈橹声催紧。
堤树胧明孤月上，暗淡移船影。
旧事十年愁未醒。
渐老可禁离恨。
今夜谁知风露里，目断云空尽。"
朱敦儒,"竹翠阴森，寒泉浸、几峰奇石。
销畏日、溪蒲呈秀，水蕉供碧。
筠簟平铺光欲动，纱高挂空无色。
似月明、苹叶起秋风，潇湘白。
不敢笑，红尘客。
争肯羡，神仙宅。
且披襟脱帽，自适其适。
靖节窗风犹有待，本初朔饮非长策。
怎似我、心闲便清凉，无南北。"
侯置,"天一色。
玉盘冷浸潇湘碧。
潇湘碧。
短亭系缆，隔江闻笛。
胡床对坐凉生腋。
通宵说尽狂踪迹。
狂踪迹。
少年心事，老来难得。"
仲殊,"南徐好，春坞锁池亭。
山送云来长入梦，水浮花去不知名。
烟草上东城。
歌榭外，杨柳晚青青。
收拾年华藏不住，暗传消息漏新声。
无计奈流莺。"
晁补之,"当年携手，是处成双，无人不羡。
自间阻、五年也，一梦拥、娇娇粉面。
柳眉轻扫，杏腮微拂，依前双靥。
盛睡里、起来寻觅，却眼前不见。"
李纲,"茫茫云海。
方丈蓬壶何处在。
拟泛轻舟。
一到金鳌背上游。
琼楼珠室。
千岁蟠桃初结实。
月冷风清。
试倩双成吸玉笙。"
晏几道,"一尊相遇春风里。
诗好似君人有几。
吴姬十五语如弦，能唱当时楼下水。
良辰易去如弹指。
金盏十分须尽意。
明朝三丈日高时，共拼醉头扶不起。"
韩元吉,"春来离思，正楼台灯火、香凝金戟。
扬子江头嘶骑拥，杨柳花飞留客。
枚乘声名，谪仙风韵，更赋长相忆。
酒阑相顾，起看月堕寒壁。
尊前谁唱新词，平林真有恨、寒烟如织。
燕雁横空梅蕊乱，醉里隔江闻笛。
白发逢春，湖山好在，一笑千金直。
待君归诏，买船重话畴昔。"
王千秋,"玉立霞升，纵谈刘尹高支许。
待为霖雨。
小驻红莲府。
鹤健松坚，鸿宝初非误。
玄都路。
桃花栽取。
来看千千度。"
苏轼,"翠蛾羞黛怯人看。
掩霜纨。
泪偷弹。
且尽一尊，收泪唱阳关。
漫道帝城天样远，天易见，见君难。
画堂新拘近孤山。
曲阑干。
为谁安。
飞絮落花，春色属明年。
欲棹小舟寻旧事，无处问，水连天。"
李曾伯,"雪山有缘，白首重来，信不偶然。
怅怆凄未洗，平戎何策，英灵不绝，赖蜀多贤。
耆旧二三，甲兵百万，力障狂澜回巨川。
秋声静，共巍楼把酒，自足筹边。
何人为我盏天。
焉用此客星留井躔。
正柴桑栗里，稻肥蟹健，松江笠泽，莼美鲈鲜。
百计求闲，一归未得，便得归闲能几年。
持公赋，待後堂新唱，夸语彭宣。"
郭应祥,"令节标名自古闻。
今宵银汉耿无云。
难寻海上乘槎客，空诵河东乞巧文。
罗异果，炷名熏。
纫针拈线漫纷纷。
蓬莱底事回车处，暗想当年钿合分。"
黄庭坚,"秋水遥岑。
妆淡情深。
尽道教、心坚穿石，更说甚、官不容针。
霎时间，雨散云归，无处追寻。
小楼朱阁沈沈。
一笑千金。
你共人、女边著子，争知我、门里挑心。
最难忘，小院回廊，月影花阴。"
陈允平,"客愁都在斜阳外，凭阑桂香吹晚。
乱叶蝉哀，寒汀鹭泊，离绪并刀难翦。
牙屏半掩。
渐尘扑冰纨，浪收云簟。
露入征衣，满襟秋思付诗卷。
远思前度问酒，凤楼人共倚，归兴无限。
雁影亭皋，蛩声院落，双阙明河光转。
田园梦远。
叹篱菊初黄，涧莼堪荐。
拄笏西风，四山烟翠敛。"
赵必,"中年怕别，唱阳关未了，情怀先恶。
回首西湖十年梦，几夜檐花清酌。
人世如萍，客愁似海，吟鬓俱非昨。
风涛如许，只应高卧林壑。
菊松尽可归欤，叹折腰为米，渊明已错。
相越平吴，终成底事，一舸五湖差乐。
细和陶诗，径寻坡隐，时访峰头鹤。
罗浮咫尺，春风寄我梅萼。"
赵长卿,"蜂蜜酿成花已飞。
海棠次第雨胭脂。
园林检点春归也，只有萦风柳带垂。
情默默，恨依依。
可人天气日长时。
东风恰好寻芳去，何事驱弛作别离。"
张元干,"开残桃李春方到。
谁送东风早。
杖藜幽径踏馀花。
却对绿阴青子、问年华。
迢迢云水横清浅。
不遣愁眉展。
数竿修竹自横斜。
犹有小窗朱户、似侬家。"
李弥逊,"一水如绳，两山如翼，绿野如绣。
松院干霄，筠庄枕浪，揽尽溪山秀。
水南水北，竹舆兰棹，来往月宵花昼。
问人间、天上何处，更寻大围小有。
人言拒梗，功成仙去，丹鼎夜寒光透。
唤取云英，炼成石髓，日月齐长久。
烦君挟我，朝元真阙，两翼羽轻风骤。
此时看，小茅峰顶，有云贯斗。"
韩,"红梅已谢，杏花开也，一片海棠犹未。
春风吹我带湖烟，甚恰限、新晴天气。
黄昏楼上，烛花影里，拼得那回滋味。
暗尘弦索拂纤纤，梦留取、巫山十二。"
张孝祥,"万里去担簦，谁识新丰旅。
好事些儿说与郎，奴是娥侣。
若到广寒宫，但道奴传语。
待我仙郎折桂枝，拣个高枝与。"
张纲,"思堂醇酎。
满酌金杯争献寿。
记取年时。
头白成双唱旧词。
莫言秋晚。
五日小春黄菊绽。
折一枝来。
纶诰金花要并开。"
周密,"花不定。
燕尾翦开红影。
几点露香蜂赶趁。
日迟帘幕静。
试把翠蛾轻晕。
愁满宝台鸾镜。
屈指一春将次尽。
归期犹未稳。"
沈瀛,"放下著，须弥山。
分明北斗面南看。
没丝毫，相阻拦。
休侗，莫颟顸。
含元殿上问长安。
欲归家，行路难。"
吴文英,"修竹凝妆，垂杨驻马，凭阑浅画成图。
山色谁题，楼前有雁斜书。
东风紧送斜阳下，弄旧寒、晚酒醒馀。
自销凝，能几花前，顿老相如。
伤春不在高楼上，在灯前枕，雨外熏炉。
怕舣游船，临流可奈清。
飞红若到西湖底，搅翠澜、总是愁鱼。
莫重来，吹尽香绵，泪满平芜。"
沈瀛,"朱幡归止。
却返烟霞寻旧喜。
羽帔香风。
再拜天门直上通。
青君赐酒。
乞与长生无量寿。
更挟仙何。
跨鹤凌云洞府多。"
刘埙,"暮云沈、凄凄花陌，荒苔青润鸳。
娇红一捻不胜春，苦雨酸雨。
从别後。
但暗忆娉婷，几把垂杨蹂。
香销韩袖。
念莺燕悲吟，凤鸾仙去，空负摘花手。
铜铺掩，窥见文窗依旧。
筝琶尘暗弦绉。
欲圆春梦今犹未，怪得西飞太骤。
凝伫久。
拟待倩、鸿都羽客寻仙偶。
青衫湿透。
叹玉骨沈埋，芳魂缥缈，何处酹尊酒。"
李曾伯,"江头雨过黄花，片帆催向春闱去。
两年共我，风舟问峡，霜砧闻楚。
定远从军，兹恩策第，岂堪同语。
谩咨嗟人事，分明天意，广寒阙、待平步。
健笔凌云如许。
看新年、榜登龙虎。
转头却笑，弓刀塞上，粗官何取。
海阔鹏搏，途穷马老，不胜离绪。
过旧游、人问征夫，烦为说、戌边苦。"
韩元吉,"华屋翠云深，云外晚山千叠。
眼底无穷春事，对杨枝桃叶。
老来沈醉为花狂，霜鬓未须镊。
几许夜阑清梦，任翻成胡蝶。"
李之仪,"浓丽妖妍不是妆。
十分风艳夺韶光。
牡丹开就应难比，繁富犹疑过海棠。
须仔细，更端相。
烂霞梳晕带朝阳。
千金未足酬真赏，一度相看一断肠。"
周紫芝,"路入云岩山窈窕。
岩花滴露花头小。
香共西风吹得到。
秋欲杪。
天还未放秋容老。
谁道水南花不好。
犹胜金蕊浑如扫。
留取光阴重一笑。
须是早。
黄花更惜重阳帽。"
毛滂,"遥山雪气入疏帘。
罗幕晓寒添。
爱日腾波，朝霞入户，一线过冰檐。
绿尊香嫩蒲萄暖，满酌破冬严。
庭下早梅，已含芳意，春近瘦枝南。"
史达祖,"秋江带雨，寒沙萦水，人瞰画阁愁独。
烟蓑散响惊诗思，还被乱鸥飞去，秀句难续。
冷眼尽归图画上，认隔岸、微茫云屋。
想半属、渔市樵村，欲暮竞然竹。
须信风流未老，凭持酒、慰此凄凉心目。
一鞭南陌，几篙官渡，赖有歌眉舒绿。
只匆匆眺远，早觉闲愁挂乔木。
应难奈，故人天际，望彻淮山，相思无雁足。"
蒋捷,"桥尾星沈，街心尘敛，天公还把春饶。
桂月黄昏，金丝柳换星摇。
相逢小曲方嫌冷，便暖薰、珠络香飘。
却怜他、隔岁芳期，枉费囊绡。
人情终似蛾儿舞，到翻宿粉，怎比初描。
认得游踪，花骢不住嘶骄。
梅梢一寸残红炬，喜尚堪、移照樱桃。
醉醺醺，不记元宵，只道花朝。"
高观国,"屈指数春来，弹指惊春去。
檐外蛛丝网落花，也要留春住。
几日喜春晴，几夜愁春雨。
十二雕窗六曲屏，题遍伤春句。"
张孝祥,"又向荆州住半年。
西风催放五湖船。
来时露菊团金颗，去日池荷叠绿钱。
斟别酒，扣离弦。
一时宾从最多贤。
今宵拼醉花迷坐，後夜相思月满川。"
史达祖,"雁足无书古塞幽。
一程烟草一程愁。
帽檐尘重风吹野，帐角香销月满楼。
情思乱，梦魂浮。
缃裙多忆敝貂裘。
官河水静阑干暖，从倚斜阳怨晚秋。"
汪莘,"尧舜去已远，稷契不重来。
周流天上地下，我马亦悠哉。
君向云中独立，知与何人相俟，孔盖逐风回。
长忆目成处，却苦别离催。
被明月，佩宝璐，冠崔嵬。
可怜幼好奇服，年老在尘埃。
天地与我同性，日月与我同命，何事有馀哀。
故国空乔木，野鹿上高台。"
贺铸,"风惊幕。
灯前细雨檐花落。
檐花落。
玉台清镜，泪淹妆薄。
良时不再须行乐。
王孙莫负东城约。
东城约。
一分春色，为君留著。"
晁补之,"睡起临窗坐，妆成傍砌闲。
春来莫卷绣帘看。
嫌怕东风吹恨、在眉间。
鹦鹉花前弄，琵琶月下弹。
蓦然收袖倚栏干。
一向思量何事、点云鬟。"
刘辰翁,"良宵七七。
又近中元日。
桥上老人有约，後五日、重来觅。
婵娟银海出。
木犀新雨湿。
惟有延平剑气，箕斗外、广寒逼。"
辛弃疾,"老大犹堪说。
似而今、元龙臭味，孟公瓜葛。
我病君来高歌饮，惊散楼头飞雪。
笑富贵、千钧如发。
硬语盘空谁来听，记当时、只有西窗月。
重进酒，唤呜瑟。
事无两样人心别。
问渠侬、神州毕竟，几番离合。
汗血盐车无人顾，千里空收骏骨。
正目断、关河路绝。
我最怜君中宵舞，道男儿、到死心如铁。
看试手，补天裂。"
贺铸,"芳草斜曛。
映画桥□□，翠阁临津。
数阕清歌，两行红粉，厌厌别酒初曛。
芳意赠我殷勤。
罗巾双黛痕。
便兰舟独上，洞府人闲，素手轻分。
十里绮陌香尘。
望紫云车远，已掩青门。
迤逦黄昏，景阳钟动，临风隐隐犹闻。
明朝水馆渔村。
凭谁招断魂。
恨不如今夜，明月多情，应待归云。"
吴潜,"天上人间，这般光景，管无风雨。
绣户珠帘，锦坊花巷，戏队将嫫母。
月扇团圆，星球灿烂，路偏市三街五。
升平事，牙旗铁马，且还旧家藩府。
三垂见说，凯歌频奏，渐次不烦颦鼓。
双凤云间，六鳌尘外，想间都人欢舞。
火城春近，金莲地市，消夜果边曾语。
如今但，梅花纸帐，睡魔欠补。"
赵彦端,"娥万古，算清光常共、水清山绿。
我欲蓬莱风露顶，眇视寰瀛一粟。
携手群仙，广寒游戏，玉砌琉璃屋。
归来一笑，葛陂还访骑竹。
此夕纵饮清欢，吸寒辉万丈、快如飞瀑。
倾倒银河斟斗杓，莫问人间荣辱。
独倚阑干，浩歌长啸，惊堕云飞鹄。
乱呼蟾兔，捣霜为驻颜玉。"
张,"御路东风拂翠衣。
卖灯人散烛笼稀。
不知月底梅花冷，只忆桥边步袜归。
闲梦淡，旧游非。
夜深谁在小帘帏。
罘儿下围炉坐，明处行人立地时。"
姚述尧2,"云度岩扉风振谷，迅雷惊起蛟龙。
天威汹汹变晴空。
搅翻银汉水，倾入宝莲宫。
雪浪奔冲凌翠麓。
陇头低挂双虹。
人间热恼尽消融。
此流长不断，万折竟朝东。"
王安中,"慵整金钗缩指尖。
晓犹自入疏帘。
绿窗清冷脸红添。
妒粉尽饶花六六，回风从斗玉纤纤。
不成香暖也相兼。"
吕本中,"驿路侵斜月，溪桥度晓霜。
短篱残菊一枝黄。
正是乱山深处、过重阳。
旅枕元无梦，寒更每自长。
只言江左好风光。
不道中原归思、转凄凉。"
石孝友,"雪梅清瘦，月桂圆冷，天街新霁。
想帝辇、三朝薄暮，催促烛龙开扇雉。
正拜舞、捧玉卮为寿，花满香铺凤髓。
罄禹穴、胥涛万顷，春入南山声里。
鼎轴元老诗书帅。
体宸衷、双奉亲意。
勤色养、行春惜花，夜欢宴、瑶池衣彩戏。
鼓淑气、遍湖山千里。
惊破悭红涩翠。
笑那个痴儿无赖。
打得金鱼坠地。
休念太守当年，曾手把青藜照字。
对珠帘云栋，收拾太平歌舞辍。
庆母爱、小宽王事。
馀沥□肠，看不日、归步沙堤，又赞重华孝治。"
杜安世,"细雨开红杏，新妆粉面鲜明。
东君何事交来早，更无绿叶同荣。
独倚青楼吟赏，目前无限轻盈。
命薄不依栏槛，或占郊。
清香繁艳真堪爱，枉教寂寞凋零。
相次牡丹芍药，王孙谁道多情。"
谢逸,"芦花飘雪迷洲渚。
送秋水、连天去。
一叶小舟横别浦。
数声鸿雁，两行鸥鹭。
天淡潇湘暮。
蓬窗醉梦惊箫鼓。
回首青楼在何处。
柳岸风轻吹残暑。
菊开青蕊，叶飞红树。
江上潇潇雨。"
欧阳修,"风摆红藤卷绣帘。
宝鉴慵拈。
日高梳洗几时。
金盆水、弄纤纤。
髻云谩残花淡，和娇媚、瘦岩岩。
离情更被宿酲兼。
空惹得、病厌厌。"
王质,"蹙蹙红中烟润，梢梢翠尾风斜。
闲轩幽树少啼鸦。
此处最宜君画。
望眼不知天阔，归心常恨山遮。
见君江浦到芦花。
意在琵琶亭下。"
吴潜,"处处羊肠路，归路是安便。
从头点检身世，今日岂非天。
未论分封邦国，未论分符乡国，晚节且圆全。
但觉君恩重，老泪忽潸然。
谢东山，裴绿野，李平泉。
从今许我，攀附诸老与齐肩。
更得十年安乐，便了百年光景，不是谩归田。
谨勿伤离别，聊共醉觥船。"
陈允平,"别来书渐少，家远梦徒归。
念去燕来鸿，愁随秋到，旧盟新约，心与天知。
楚江上、木落林稀。
西风尚隔心期。
水阔草离离。
更皓月照影伤悲。"
洪适,"佳节。
初春月。
飞盖倾城尊俎列。
安期驾鹤朝金阙。
丹灶分留岩穴。
山中花笑秦皇拙。
祠殿荒凉虚设。"
晁补之,"鸥起苹中，鱼惊荷底，画船天上来时。
翠湾红渚，宛似武陵迷。
更晚青山更好，孤云带、远雨丝垂。
清歌里，金尊未掩，谁使动分携。
竹林、高晋软，阿咸潇散，犹愧风期。
便弃官终隐，钓叟苔矶。
纵是鸣鸿云外，应念我、垂翼低飞。
新词好，他年认取，天际片帆归。"
刘镇2,"看纤云护月，湛河汉，夜声收。
正玉尘生风，银床坠露，凉叶飕飕。
襟怀静吞八表，莫登山临水易惊秋。
闲想多情宋玉，旧来空替人愁。
温柔。
乡解老秋不。
丝竹间秦讴。
向橙橘香边，持螯把酒，聊伴清游。
骚人自应念远，与黄花、评泊晋风流。
明日莼鲈兴动，待寻江上归舟。"
贺铸,"酒三行，琴再弄。
宛是和鸣双凤。
罗斗帐，绣屏风。
浓香夜夜同。
去年欢，今夕梦。
怊怅晓钟初动。
休道梦，觉来空。
当时亦梦中。"
王沂孙,"世间无此娉婷，玉环未破东风睡。
将开半敛，似红还白，馀花怎比。
偏占年华，禁烟才过，夹衣初试。
叹黄州一梦，燕宫绝笔，无人解、看花意。
犹记华阴同醉。
小阑干、月高人起。
千枝媚色，一庭芳景，清寒似水。
银烛延娇，绿房留艳，夜深花底。
怕明朝、小雨，便化作燕支泪。"
蒋捷,"一掬乡心，付杳杳、露莎烟苇。
来相伴、凄然客影，谢他穷鬼。
新绿旧红春又老，少玄老白人生几。
况无情、世故荡摩中，凋英伟。
词场笔，行群蚁。
战场胄，藏群虮。
问何如清昼，倚藤凭。
流水青山屋上下，束书壶酒船头尾。
任垂涎、斗大印黄金，狂周。"
吴潜,"停画。
天外水澄烟碧。
莫看遨头人似织。
今年都老色。
最苦今朝离夕。
未卜今年归日。
生怕晚风消酒力。
愁城难借一。"
朱敦儒,"青旗彩胜又迎春。
暖律应祥云。
金盘内家生菜，宫院遍承恩。
时节好，管弦新。
度升平。
惠风迟日，柳眼梅心，任醉芳尊。"
吴潜,"扑尽征衫气。
小夷犹、尊杖履，踏开花事。
邂逅山翁行乐处，何似乌衣旧里。
叹芳草、舞台歌地。
百岁光阴如梦断，算古今、兴废都如此。
何用洒，儿曹泪。
江南自有渔樵队。
想家山、猿愁鹤怨，问人归未。
寄语寒梅休放尽，留取三花两蕊。
待老子、领些春意。
皎皎风流心自许，尽何妨、瘦影横斜水。
烦翠羽，伴醒醉。"
吴潜,"每日困慵当午昼。
出来便解双眉皱。
一带朦胧烟雨岫。
山翁瘦。
林泉纵好他园囿。
一见此君如话旧。
玉版老师呼唤候。
万立琅争劝酒。
踌躇久。
清风收拾归怀袖。"
卢祖皋,"离愁禁不去。
好梦别来无觅处。
风翻征袂，触目年芳如许。
软红尘里鸣鞭镫，拾翠丛中句伴侣。
都负岁时，暗关情绪。
昨夜山阴杜宇。
似把归期惊倦旅。
遥知楼倚东风，凝颦暗数。
宝香拂拂遗鸳锦，心事悠悠寻燕语。
芳草暮寒，乱花微雨。"
张炎,"□□□□□溪流。
紧系篱边一叶舟。
沽酒去，闭门休。
从此清闲不属鸥。"
曹勋,"惨惨江云浑不动，玉雪耿孤芳。ピ
萼绿仙人带暗香。ピ
风韵冷尤长。ピ
陇信不来寒日晚，疏影照澄江。ピ
肯借横斜伴酒觞。ピ
应共月商量。ピ"
韩,"三叠古藤阴，自笑无能为役。
千载和陶新曲，了非仙非释。
影徒随我月徘徊，风叶露华湿。
瓮下是成真逸，醉令人思毕。"
吕渭老,"隔座藏钩，分曹射覆，烛艳渐催三鼓。
筝按教坊新谱。
楼外月生春浦。
徘徊争忍忙归去。
怕明朝、无情风雨。
珍花美酒团坐，且作尊前笑侣。"
秦观,"相慕。
无双女。
当日尚书先曾许。
王郎明俊神仙侣。
肠断别离情苦。
数年睽恨今复遇。
笑指襄江归去。"
邓肃,"皓月明腮雪，冷风乱鬓云。
高楼帘幕夜生春。
半醉倚人秋水、欲斜倾。
晓雨双溪涨，归舟一叶轻。
杳无青翼寄殷勤。
目断烟波渔火、又黄昏。"
仇远,"碧树残鹃啼未歇。
昨夜春归，不与行人别。
留得绿杨枝上月。
晓风吹作晴天雪。
龟甲屏低红叠叠。
火暖萸烟。
罗荐鸳鸯热。
一插宝簪云妥贴。
下阶先拣花枝折。"
张先,"谈辨才疏堂上兵。
画船齐岸暗潮平。
万乘靴袍曾好问。
须信。
文章传口齿牙清。
三百寺应游未遍。
□算。
湖山风物岂无情。
不独渠丘歌叔度。
行路。
吴谣终日有馀声。"
周紫芝,"月黑天寒花欲睡。
移灯影落清尊里。
唤醒妖红明晚翠。
如有意。
嫣然一笑知谁会。
露湿柔柯红压地。
羞容似替人垂泪。
著意西风吹不起。
空绕砌。
明年花共谁同醉。"
周密,"罗窗晓色透花明。
瑶笙。
按瑶筝。
试讯东风，能有几分春。
二十四阑凭玉暖，杨柳月，海棠阴。
依依愁翠沁双颦。
爱莺声。
怕鹃声。
人自多情，春去自无情。
把酒问花花不语，花外梦，梦中云。"
贺铸,"火禁初开，深深院、尽重帘箔。
人自起、翠衾寒梦，夜来风恶。
肠断残红和泪落。
半随经雨飘池角。
记采兰、携手曲江游，年时约。
芳物大，都如昨。
自怨别，疏行乐。
被无情双燕，短封难托。
谁念东阳销瘦骨。
更堪白衣衫薄。
向小窗、题满杏花笺，伤春作。"
李处全,"春事忆松江，江上花无数。
一枕匆匆醉梦中，芳草庵路。
携手度虹梁，洗眼看渔具。
盐豆莼羹是处无，早买扁舟去。"
晏几道,"小杏春声学浪仙。
疏梅清唱替哀弦。
似花如雪绕琼筵。
腮粉月痕妆罢後，脸红莲艳酒醒前。
今年水调得人怜。"
曹勋,"清都山水客，何事入临安。
珍祠天赐与，半生闲。
曲池人静，水击赤乌蟠。
飞上烟岚顶，三缕明霞照晚，时对胎仙。
圃中有个小庭轩。
才到便绦然。
坐来闲看了，篆香残。
道人活计，休道出尘难。
归去後、安排著，一麻鞋，定期踏遍名山。"
仇远,"坐清昼。
记步幄行春，短亭呼酒。
怅湔裙香远，波痕尚依旧。
亦阑桥下桃花观，寒勒花枝瘦。
转回廊、古瓦生松，暗泉鸣。
山雨夜来骤。
便绿涨平堤，云横远岫。
细认沙头，还见有落红否。
杨花自趁东风去，空白鸳鸯首。
劝游人、莫把骄骢系柳。"
严仁,"公子诗成著锦袍。
王家桃叶旧妖娆。
檀槽急斜金雁，彩袖翩跹翠翘。
沈水过，懒重烧。
十分浓醉十分娇。
复罗帐里春寒少，只恐香酥拍渐消。"
谢逸,"风剪冰花飞零乱。
映梅梢、素影摇清浅。
绣幄寒轻，兰薰烟暖。
艳歌催得金荷卷。
游梁已觉相如倦。
忆去年、舟渡淮南岸。
别後销魂，冷猿寒雁。
角声只送黄昏怨。"
杨泽民,"素秋渐老，正叶落吴江，雁横南楚。
暮霞散缕。
听寒蝉断续，乱鸦鼓舞。
客舍凄清，那更西风送雨。
又东去。
过野杏小桥，都在元处。
心事天未许。
似误出桃源，再寻仙路。
去年燕俎。
记芳腮妒李，细腰束素。
事没双全，自古瓜甜蒂苦。
欲停伫。
奈江头、早催行鼓。"
苏庠,"杨柳渡。
醉著青鞋归去。
点点沙鸥何处所。
十里菰蒲雨。
抖擞向来尘土。
卧看碧山云度。
寄语故时猿鹤侣。
未见心先许。"
苏轼,"桃李溪边驻画轮。
鹧鸪声里倒清尊。
夕阳虽好近黄昏。
香在衣裳妆在臂，水连芳草月连云。
几时归去不销魂。"
晁端礼,"午阴未转晴窗暖。
无风著地杨花满。
睡起日犹长。
卷帘红杏香。
春心无处定。
又作花时病。
芳草伴离愁。
绵绵早晚休。"
赵彦端,"梅粉新妆间玉容。
寿阳人在水晶宫。
浴残雨洗梨花白，舞转风摇菡萏红。
云枕席，月帘栊。
金炉香喷凤帏中。
凡材纵有凌云格，肯学文君一旦从。"
张,"飞梦去，闲到玉京游。
尘隔天高那得暑，月明云薄淡於秋。
宫殿锁金虬。
冰佩冷，风扬紫绡裘。
五色光中瞻帝所，方知碧落胜炎洲。
香雾湿帘钩。"
黄人杰,"菊花不等重阳到。
昨夜都开了。
问知仙子是生辰。
采翠浮金来供、玉壶春。
周郎莫计文君寿。
头白须相守。
从今更数百年期。
月底云间同跨、彩鸾归。"
柳永,"花谢水流倏忽，嗟年少光阴。
有天然、蕙质兰心。
美韶容、何啻值千金。
便因甚、翠弱红衰，缠绵香体，都不胜任。
算神仙、五色灵丹无验，中路委瓶簪。
人悄悄，夜沈沈。
闭香闺、永弃鸳衾。
想娇魂媚魄非远，纵洪都方士也难寻。
最苦是、好景良天，尊前歌笑，空想遗音。
望断处，杳杳巫峰十二，千古暮云深。"
辛弃疾,"万事一杯酒，长叹复长歌。
杜陵有客，刚赋云外筑婆娑。
须信功名儿辈，谁识年来心事，古井不生波。
种种看余发，积雪就中多。
二三子，问丹桂，倩素娥。
平生萤雪，男儿无奈五车何。
看取长安得意，莫恨春风看尽，花柳自蹉砣。
今夕且欢笑，明月镜新磨。"
张抡,"灯花挑尽夜将阑。
斜掩小屏山。
一点凉蟾窥慢，钏敲玉臂生寒。
起来无绪，炉薰烬冷，桐叶声乾。
都把沈思幽恨，明朝分付眉端。"
王十朋,"仙友苍苍，西风吹散天香好。
暗飘龙脑。
金栗枝头小。
谁种丹霄，造化玄功妙。
真堪笑。
学仙疏谬。
有似西河老。"
毛滂,"瀛洲春酒。
满酌公眉寿。
日照沙堤春傍柳。
恩暖朝天衮绣。
东君著意丁宁。
芳酸先许梅英。
要就生平滋味，待公来进君羹。"
张纲,"追想京都全盛日，蓬弧初记生时。
朝来朱绂照庭闱。
谁知衰谢老，还有宁馨儿。
休记蓝田生美玉，举杯听取歌词。
年方强仕未应迟。
高风轻借便，一鹗看横飞。"
曾觌,"翠幄成阴，谁家帘幕。
绮罗香拥处、觥筹错。
清和将近，□春寒更薄。
高歌看簌簌、梁尘落。
好景良辰，人生行乐。
金杯无奈是、苦相虐。
残红飞尽，袅垂杨轻弱。
来岁断不负、莺花约。"
陆游,"泪淹妆薄。
背东风伫立，柳绵池阁。
漫细字、书满芳笺，恨钗燕筝鸿，总难凭托。
风雨无情，又颠倒、绿苔红萼。
仗香醪破闷，怎禁夜阑，酒酲萧索。
刘郎已望故约。
奈重门静院，光景如昨。
尽做它、别有留心，便不念当时，雨意初著。
京兆眉残，怎忍为、新人梳掠。
尽今生、拼了为伊，任人道错。"
魏了翁,"东君惯得花无赖。
看不尽、冶容娇态。
拟傍小车来，又被轻阴绐。
阴晴长与随人改。
且特地、留花相待。
荣悴故寻常，生意长如海。"
刘辰翁,"闻道城东鹤会，欣然一笑乘风。
不知一鹤在墙东。
神仙人不识，未始出吾宗。
弟子有年於此，先生之道如龙。
碧桃花子落壶中。
化为三五粒，元是北边松。"
陈三聘,"月傍云头吐，风将雨脚吹。
夜深乌鹊向南飞。
应是星娥颦恨、入双眉。
旧怨垂千古，新欢只片时。
一年屈指数佳期。
到得佳期别了、又相思。"
张继先,"虚心劲节争萧散。
无冬夏、钩阑侧畔。
霜风雪色沈沈晚。
残不了、细枝纤干。
情中意里尘沙恨。
试与聆、弦歌急慢。
无嫌青翠开青眼。
相看似、太原家惯。"
吴文英,"落花夜雨辞寒食。
尘香明日城南陌。
玉靥湿斜红。
泪痕千万重。
伤春头竟白。
来去春如客。
人瘦绿阴浓。
日长帘影中。"
葛立方,"狂吹鸣篱，祥剪水，分明欺压寒梅。
冰威初敛，曦影上池台。
应有一番和气，南枝上、恐有春来。
须勤探，呼吾筇杖，屐齿上苍苔。
春风，浑未到，徘徊香径，巡绕千回。
见琼英一点，小占条枚。
且看先锋素艳，看看便、繁蕾齐开。
香浮动，微薰诗梦，须更著诗催。"
赵善括,"千里风湍，万叠云峰，自相送迎。
叹扁舟如叶，漂流如梗，片帆如箭，聚散如萍。
家在东湖，身来西浙，非为区区利与名。
堪怜处，为雏饥犊暮，狗苟蝇营。
平生。
何辱何荣。
且一任三才和五行。
有飞鹏奋，鹤长凫短，朱颜富贵，白发公卿。
印漫累累，绶何若若，休羡行歌朱买臣。
归来好，向严滩垂钓，谷口躬耕。"
陈克,"春漏促。
谁见两人心曲。
罨画屏风银蜡烛。
泪珠红蔌蔌。
懊恼欢娱不足。
只许梦中相逐。
今夜月明何处宿。
画桥春水绿。"
石孝友,"露叶披残露颗传。
明星著地月流天。
不辞独赏穷今夜，应为相逢忆去年。
辜窈窕，负蝉娟。
谁知两处照孤眠。
娥不怕离人怨，有甚心情独自圆。"
吴文英,"凉挂晓云轻，声度西风小。
井上梧桐应未知，一叶云鬟袅。
来雁带书迟，别燕归程早。
频探秋香开未开，恰似春来了。"
吴潜,"天涯芳草迷征路。
还又是、匆匆春去。
乌兔里光阴，莺燕边情绪。
云梢雾末，溪桥野渡，尽是春愁落处。
把酒劝斜阳，小向花间驻。"
赵以夫,"江南春早。
问江上寒梅，占春多少。
自照疏星冷，祗许春风到。
幽香不知甚处，但迢迢、满汀烟草。
回首谁家竹外，有一枝斜好。
记当年、曾共花前笑。
念玉雪襟期，有谁知道。
唤起罗浮梦，正参横月小。
凄凉更吹塞管，漫相思，鬓华惊老。
待觅西湖半曲，对霜天清晓。"
方千里,"凌波台畔花如剪，几点吴霜。
烟淡云黄。
东阁何人见晚妆。
江南春近书千里，谁寄清香。
别墅横塘。
鼓角声中又夕阳。"
袁去华,"天下最奇处，绿水照朱楼。
三高仙去，白头千古想风流。
跨海晴虹垂饮，极目沧波无际，落日去渔舟。
苹末西风起，橘柚洞庭秋。
记当年，携长剑，觅封侯。
而今憔悴长安，客里叹淹留。
回首洪崖西畔，随分生涯可老，卒岁不知愁。
做个终焉计，谁羡五湖游。"
仲殊,"北固山前波浪远。
铁瓮城头，画角残声短。
促酒溅金催小宴。
灯摇蜡焰香风软。
落日烟霞晴满眼。
欲仗丹青，巧笔彤牙管。
解写伊川山色浅。
谁能画得江天晚。"
张炎,"波荡兰觞，邻分杏酪，昼辉冉冉烘晴。
索飞仙，戏船移景，薄游也自人。
短桥虚市，听隔柳、谁家卖饧。
月题争系，油壁相连，笑语逢迎。
池亭小队秦筝。
就地围香，临水湔裙。
冶态飘云，醉妆扶玉，未应闲了芳情。
旅怀无限，忍不住、低低问春。
梨花落尽，一点新愁，曾到西泠。"
管鉴,"昨日武陵溪上雪，今朝特地开晴。
故留佳景付行人。
琼田千顷熟，琪树万株春。
好是长松飘坠屑，天花时下缤纷。
桃源何处更寻真。
腰悬明月佩，直访玉华君。"
陈允平,"倦听蛩砧，初抛纨扇，隔浦乱钟催晚。
湘蒲簟冷，楚竹帘稀，窗下乍闻裁翦。
倦柳梳烟，枯莲蘸水，芙蓉翠深红浅。
对半床灯火，虚堂凄寂，近书思遍。
夜漏永、玉宇尘收，银河光烂。
梦断楚天空远。
婆娑月树，缥缈仙香，身在广寒宫殿。
无奈离愁乱织，籍酒销磨，倩花排遣。
渐江空霜晓，黄芦漠漠，一声来雁。"
赵长卿,"疏帘乍卷孜孜看，冰玉精神。
体白停匀。
端的于人不薄情。
更无背约和焦燥，各表真诚。
才得相亲。
切莫分张向别人。"
刘过,"说襄阳、旧事重省。
记铜驼巷陌、醉还醒。
笑莺花别後，刘郎憔悴萍梗。
倦客天涯，还买个、西风轻艇。
便欲访、骑马山翁，问岘首、那时风景。
楚王城里，知几度经过，摩挲故宫柳瘿。
漫吊景。
冷烟衰草凄迷，伤心兴废，赖有阳春古郢。
乾坤谁望，陆百里路中原，空老尽英雄，肠断剑锋冷。"
晁端礼,"鸳瓦霜轻，玳帘风细，高门瑞气非烟。
积厚源深，有长庚应梦，乔岳生贤。
妙龄秀发，庆谢庭、兰玉争妍。
名动缙绅，况文章政术，俱是家传。
别有阴功厚德，向东州、治狱平反。
玉函高篆，仙风道骨，锡与长年。
最好素秋新霁，对画堂、高启宾筵。
何妨纵乐笙歌，剩举觥船。"
李纲,"汉家炎运中微，坐令闰位馀分据。
南阳自有，真人膺历，龙翔虎步。
初起昆城，旋驱乌合，块然当路。
想莽军百万，旌旗千里，应道是、探囊取。
豁达刘郎大度。
对敌、安恬无惧。
提兵夹击，声喧天壤，雷风借助。
虎豹哀嗥，戈委地，一时休去。
早复收旧物，扫清氛，作中兴主。"
杨无咎,"菊暗枯秋已满。
枨黄橘绿冬初暖。
草草杯盘成小宴。
殷勤劝。
尊前莫遣霞觞浅。
两鬓从教霜点半。
人生最要长为伴。
举洒岂徒称寿算。
深深愿。
来年更看门风换。"
李弥逊,"帐锦笼庭，囊香飘榭，过了芳时强半。
觅残红、蜂须趁日，占新绿、莺喉咤暖。
数花期、望得春来，春去也、把酒南山谁伴。
更帘幕垂垂，恼人飞絮，乱落一轩风晚。
手拍狂歌挥醉碗。
笑浪走江头，几逢归燕。
忆黄华、曾吹纱帽，讶彩楼、催纨扇。
功名事、於我如云，谩赢得星星，满簪霜换。
向棠棣华间，原上，莫厌尊频来见。"
高观国,"丛幽一笑东篱晓，霜华又随香冷。
晕色黄娇，低枝翠婉，来趁登高佳景。
谁偏管领。
是彭泽归来，未荒三径。
最惬清觞，道家标致自风韵。
南山依旧翠倚，采花无限思，西风吹醒。
万蕊金寒，三秋梦好，曾记餐英清咏。
斓斑泪沁。
怕节去蜂愁，雨荒烟暝。
明日重阳，为谁簪短鬓。"
晏殊,"庆生辰。
庆生辰是百千春。
开雅宴，画堂高会有诸亲。
钿函封大国，玉色受丝纶。
感皇恩。
望九重、天上拜尧云。
今朝祝寿，祝寿数，比松椿。
斟美酒，至心如对月中人。
一声檀板动，一炷蕙香焚。
祷仙真。
愿年年今日、喜长新。"
刘过,行道桥南无酒卖，老天犹困英雄。
沈瀛,"光阴转毂，况生死事大，无常迅速。
学道参禅、要识取，自家本来面目。
闹里提撕，静中打坐，闲看传灯录。
话头记取，要须生处教熟。
一日十二时中，莫教间断，念念来相续。
唤作竹蓖还则背，不唤竹蓖则触。
斩却猫儿，问他狗子，更去参尊宿。
忽然瞥地，碧潭冷浸寒玉。"
王千秋,"风花南北知何据。
常是将春负。
海棠开尽野棠开。
匹马崎岖、还入乱山来。
尊前人物胜前度。
谁记桃花句。
老来情事不禁浓。
玉佩行云、切莫易丁东。"
李昴英,"绕西园、粉笼千雉，镜池屏石天造。
主人意匠工收拾，华屋落成闻早。
轮奂巧。
望缥缈、五云深处移蓬岛。
油幢羽葆。
指貔虎长驱，鲸鲲网取，电走捷旗报。
铙吹发，回庑连屯饮犒。
海山波静烟扫。
纶巾萧散环珠履，春满绿杨芳草。
人境好。
是握穗五翁，福地无尘到。
芝书在道。
便整顿乾坤，经营万宇，栋国要元老。"
辛弃疾,"厥。
看精神、压一庞儿劣。
更言语、一似春莺滑。
一团儿、美满香和雪。
去也。
把春衫、换却同心结。
向人道、不怕轻离别。
问昨宵、因甚歌声咽。
秋被梦，春闺月。
旧家事、却对何人说。
告弟弟莫趁蜂和蝶。
有春归花落时节。"
仇远,"深院萧萧梧叶雨。
知道秋来，不见秋来处。
云压小桥人不渡。
黄芦苦竹愁如雾。
四壁秋声谁更赋。
人只留春，不解留春住。
秋又欲归天又暮。
斜阳红影随鸦去。"
洪适,"席上酒杯难减，鼎中药味频加。
老人争得脸如霞。
镜里衰容人怕。
檐溜尽成冰柱，前村变却梅花。
琼瑶破碎为行车。
冻雀盈枝堪画。"
陈允平,"一曲清歌酒一锺。
舞裙摇曳石榴红。
宝筝弦矗冰蚕缕，珠箔香飘水麝风。
娇娅姹，笑迎逢。
合欢罗带两心同。
彩云不觉归来晚，月转觚棱夜气中。"
张元干,"白衣苍狗变浮云。
千古功名一聚尘。
好是悲歌将进酒，不妨同赋惜馀春。
风光全似中原日，臭味要须我辈人。
雨後飞花知底数，醉来赢取自由身。"
张元干,"潮退江南晚渡。
山暗水西烟雨。
天气十分凉，断送一年残暑。
归去。
归去。
香雾曲屏深处。"
史达祖,"扇香曾靠腮边粉。
旧尘埋、月轮有晕。
南风未似愁来近。
前事临窗隐隐。
凉花畔、云歌露饮。
梦断了、终难再问。
鸳鸯带上三生恨。
将泪揩磨不尽。"
欧阳修,"夭非华艳轻非雾。
来夜半、天明去。
来如春梦不多时，去似朝云何处。
乳鸡酒燕，落星沈月，城头鼓。
参差渐辨西池树。
朱阁斜欹户。
绿苔深径少人行，苔上屐痕无数。
遗香馀粉，剩衾闲枕，天把多情赋。"
王之道,"风急柳花飞骤。
白尽千林万岫。
樵担晚来归，正在栖鸦啼後。
知否。
知否。
语到谢娘诗就。"
石孝友,"扁舟破浪鸣双橹。
岁晚客心分万绪。
香红漠漠落梅村，愁碧萋萋芳草渡。
汉皋失诚相误。
楚峡云归无觅处。
一天明月缺还圆，千里伴人来又去。"
毛滂,"春晚出山城，落日行江岸。
人不共潮来，香亦临风散。
花谢小妆残，莺困清歌断。
行雨梦魂消，飞絮心情乱。"
陈三聘,"指剥春葱去采苹。
衣丝秋藕不沾尘。
眼波明处偏宜笑，眉黛愁来也解颦。
巫峡路，忆行云。
几番曾梦曲江春。
相逢细把银照，犹恐今宵梦似真。"
姚述尧2,"误入红莲幕，来依玉树丛。
也将尘迹寄东风。
忙里偷闲同到、此山中。
迥野韶华丽，晴岚秀色锺。
凭高凝望倦扶筇。
喜见今年和气、满南东。"
杜安世,"樱桃谢了梨花发，红白相催。
燕子归来。
几处风帘绣户开。
人生乐事知多少，且酌金杯。
管咽声哀。
慢引萧娘舞一回。"
郭应祥,"令节无过七夕，今年已隔三宵。
奔驰五百里而遥。
行止非人所料。
月入尊楚楚，风生襟袖飘飘。
不须抵死河桥。
对月临风一笑。"
戴复古,"卖花担上，菊蕊金初破。
说着重阳怎虚过。
看画城簇簇，酒肆歌楼，奈没个巧处，安排着我。
家乡煞远哩，抵死思量，枉把眉头万千锁。
一笑且开怀，小阁团栾，旋簇着、几般蔬果。
把三杯两盏记时光，问有甚曲儿，好唱一个。"
晁端礼,"天上星杓春又到。
应律管、微阳已报。
暖信惊梅早。
昨夜南枝，先得芳菲耗。
迟日胧光破晓。
馥绣幄、麝炉烟袅。
为寿金壶倒。
四坐簪缨，共比松筠老。"
魏了翁,"连夕雨盈畴。
先为农家做麦秋。
更放年头晴甲子，知不。
应是天公及尔游。
随事与民求。
又与随时验乐忧。
民气乐时天亦好，休休。
为尔簪花插满头。"
赵师侠,"梅从陇首传，柳向邮亭折。
鸳瓦晓霜浓，掠面凝寒色。
相逢意便亲，欲去如何说。
我亦是行人，更与行人别。"
周邦彦,"高柳春才软，冻梅寒更香。
暮雪助清峭，玉尘散林塘。
那堪飘风递冷，故遣度幕穿窗。
似欲料理新妆。
呵手弄丝簧。
冷落词赋客，萧索水云乡。
援毫授简，风流犹忆东梁。
望虚檐徐转，迥廊未扫，夜长莫惜空酒觞。"
方岳,"茅屋何堪翠袖，芝田自有霓裳。
一双雪舞碧云乡。
富贵人家以上。
竹外山童敲臼，梅边溪友传觞。
青霞道服石炉香。
便是寿星模样。"
陆游,"梳发金盘剩一窝。
画眉鸾镜晕双蛾。
人间何处无春到，只有伊家独占多。
微步处，奈娇何。
春衫初换曲尘罗。
东邻斗草归来晚，忘却新传子夜歌。"
蔡伸,"玉质孤高，天姿明慧。
了无一点尘凡气。
白莲空殿锁幽芳，亭亭独占秋光里。
一切见闻，不可思议。
我今有分亲瞻礼。
愿垂方便济众生，他时同赴龙华会。"
陈师道,"绮楼小小穿针女。
秋光点点蛛丝雨。
今夕是何宵。
龙车乌鹊桥。
经年谋一笑。
岂解令人巧。
不用问如何。
人间巧更多。"
刘辰翁,"八九十翁嬉入市。
把菊簪萸，共说新美。
何以祝公千百岁。
寿潭自酌花间水。
白鹭沉沉飞复起。
杜老江头，不恨秋风里。
欲种蟠根天上李。
三千年看青青子。"
晁补之,"肠断。
越江岸。
越女江头纱自浣。
天然玉貌铅红浅。
自弄芙蓉日晚。
紫骝嘶去犹回盼。
笑入荷花不见。"
张孝祥,"俭德仁诸族，阴功格上清。
焚香扫地夜朝真。
看取名花浮玉、鉴齐精。
宝篆融融满，□流细细倾。
双亲俱寿八千龄。
却捧紫皇飞诏、上蓬瀛。"
周紫芝,"禁中图画访玄真。
晚得歌词献紫宸。
天一笑，物皆春。
依旧扁舟钓白苹。"
吴文英,"冬分人别。
渡倦客晚潮，伤头俱雪。
雁影秋空，蝶情春荡，几处路穷车绝。
把酒共温寒夜，倚绣添慵时节。
又底事，对愁云江国，离心还折。
吴越。
重会面，点检旧吟，同看灯花结。
儿女相思，年华轻送，邻户断声噎。
待移杖藜雪後，犹怯蓬莱寒阔。
最起晚，任鸦林催晓，梅窗沈月。"
魏了翁,"昨夕相逢。
烟苞沁绿，月艳羞红。
旭日生时，初春景里，太极光中。
别来三日东风。
已非复、吴中阿蒙。
须信中间、阴阳大造，雨露新功。"
赵以夫,"谁家明镜飞空，海天绀碧浮秋霁。
西风淡荡，纤云卷尽，小星疑坠。
宇宙冰壶，襟怀玉界，飘然仙思。
炯灵犀一点，蟾辉万丈，长相射、清清地。
祗又桂花长好，照人间、几番荣悴。
年年此夕，持杯嚼露，挥毫翻水。
宝瑟凄清，玉箫飘缈，佩环声碎。
唤谪仙起舞，古今同梦，不知何世。"
王质,"凌乱败荷，既似沙莞，又如淝水。
颠倒旌旗都靡。
馀花谢，又似乌江，骓兮不逝。
虞兮奈尔。
凋柳萧骚，又如轵道，故老何颜对。
因缘断。
时节转。
自然如彼。
自然如此。
水边沙际。
芦花摇曳。
唤住行人，蓼花妩媚。
引翻游子。
又似江都酣夜延秋，建业望仙结绮。
月下心飞，风前骨醉。
共苹花得意。
今看昔、後看今未。
一回头，已百弹指。"
李曾伯,"桂香深处，倾盖岭之西。
云南外，曾指点，是挛。
酌玻璃。
带江山里，挥银笔，绮句，湖海气，羞篷弱，吐虹霓。
回首烟尘碌碌，公家事、自笑痴儿。
盍田园归去，耕钓侣黔黎。
月夕花时。
恣吟题。
怅荆州路，同北望，剡溪兴，又东驰。
雄边上，夸前躅，壮新基。
灿宸奎。
客问西陲事，公莫惜，语教知。
秋城梦，笳却骑，舞闻鸡。
休作中年离恨，聊拼取、一醉如泥。
梅边佳致，逸兴与逋齐。
人在苏堤。"
毛并,"王孙老去，算无地倾倒，胸中豪逸。
小筑三间便席卷，多少江山风月。
万壑回流，千峰输秀，人境成三绝。
登临佳处，鸟飞不尽空阔。
追念辋水斜川，有风流千载，渊明摩诘。
何必斯人聊一笑，俯仰今犹前日。
只恐东州，催成棠阴，又作三年别。
赏心难继，莫教辜负华发。"
谢逸,"窄袖浅笼温玉，修眉淡扫遥岑。
行时云雾绕衣襟。
步步莲生宫锦。
菊与秋烟共晚，酒随人意俱深。
尊前有客动琴心。
醉後清狂不禁。"
赵文,"如此中山如此酒，何须更觅蓬瀛。
江湖历□记平生。
诗囊都束起，只好说丹经。
家事付他儿辈，功名留待诸孙。
维摩法喜鬓青青。
日长深院里，时听读书声。"
姜夔,"红妆艳色，照浣花溪影，绝代姝丽。
弄轻风、摇荡满林罗绮。
自然富贵天姿，都不比、等闲桃李。
帘栊静悄，月上正贪春睡。
长记初开日，逞妖丽、如与人面争媚。
过韶光一瞬，便成流水。
对此日叹浮华，惜芳菲、易成憔悴。
留无计。
惟有花边尽醉。"
王庭,"花外红楼，当时青鬓颜如玉。
淡烟残烛。
醉入花间宿。
白发相逢，犹唱当时曲。
当时曲。
断弦难续。
且尽杯中。"
赵彦端,"拂拂深帏起暗尘。
清歌缓响自回春。
月知灯市云间堕，人对梅花雪後新。
杯掌露，舞衣云。
酒慵微觉翠鬟倾。
洞房不压阳台雨，乞与游人弄晚晴。"
苏轼,"紫陌寻春去，红尘拂面来。
无人不道看花回。
惟见石榴新蕊、一枝开。
冰簟堆云髻，金尊滟玉醅。
绿阴青子莫相催。
留取红巾千点、照池台。"
周紫芝,"东风庭户。
红满桃花树。
准拟踏青南陌路。
双凤绣鞋新做。
秋千月挂黄昏。
画堂深掩朱门。
立尽花阴归去，此时别是销魂。"
刘将孙,"甚平生、风流谢客，刀头梦送酸楚。
不堪又得花间曲，猛忆云英霜杵。
闲情赋。
谁催就月明，云鬓犀梳吐。
才情几许。
待遗策重来，吹箫一弄，鸾凤共轻举。
留春住。
买得绿波南浦。
黄金□散如土。
蔷薇洞口三生路。
无奈春光顿阻。
新□绪。
也待见东邻，花艳墙低处。
东风看取。
便娇送飞梭，半携编贝，笑咏尚高古。"
方岳,"尽为春愁，尽劝春归，直恁恨深。
况雨急黄昏，寒欺客路，月明夜半，人梦家林。
店舍无烟，楚乡寒食，一片花飞那可禁。
小凝伫，黯红蔫翠老，江树阴阴。
汀洲杜若谁寻。
想朝鹤怨兮猿夜吟。
甚连天芳草，凄迷离恨，拂帘香絮，撩乱深心。
汝亦知乎，吾今倦矣，瓮有馀春可共斟。
归来也，问渊明而後，谁是知音。"
刘过,"情深意真。
眉长鬓青。
小楼明月调筝。
写春风数声。
思君忆君。
魂牵梦萦。
翠销香暖云屏。
更那堪酒醒。"
陈允平,"银城远枕清江曲。
汀洲尽画蒹葭绿。
君上木兰舟。
妾愁双凤楼。
角声何处发。
月浸溪桥雪。
独自倚阑看。
风飘襟袖寒。"
欧阳修,"六月炎天时霎雨。
行云涌出奇峰露。
沼上嫩莲腰束素。
风兼露。
梁王宫阕无烦暑。
畏日亭亭残蕙炷。
傍帘乳燕双飞去。
碧碗敲冰倾玉处。
朝与暮。
故人风快凉轻度。"
晏几道,"狂花顷刻香，晚蝶缠绵意。
天与短因缘，聚散常容易。
传唱入离声，恼乱双蛾翠。
游子不堪闻，正是衷肠事。"
辛弃疾,"珠玉作泥沙，山谷量牛马。
试上累累丘垅看，谁是强梁者。
水浸浅深檐，山压高低瓦。
山水朝来笑问人，翁早归来也。"
晁端礼,"来朝匹马萧萧去，且醉芳卮。
明夜天涯。
浅酌低吟欲谁。
归来应过重阳也，菊有残枝。
纤手重携。
未必秋香一夜衰。"
贺铸,"两点春山一寸波。
当筵娇甚不成歌。
动人情态可须多。
金井露寒风下叶，画桥云断月侵河。
厌厌此夜奈愁何。"
苏轼,"琥珀装腰佩，龙香入领巾。
只应飞燕是前身。
共看剥葱纤手、舞凝神。
柳絮风前转，梅花雪里春。
鸳鸯翡翠两争新。
但得周郎一顾、胜珠珍。"
张炎,"水落槎枯，田荒玉碎。
夜阑秉烛惊相对。
故家人物已无传，一灯却照清江外。
色展天机，光摇海贝。
锦囊日月奚童背。
重逢何处抚孤松，共吟风月西湖醉。"
姚述尧2,"江山清绝，正箫台花县，霜秋时候。
寻胜登高环望处，碧瓦参差铺绣。
五岫藏云，两溪吞月，古市渔盐凑。
青帘斜扬，家家香泛丹溜。
况是东鲁风流，看儒冠济济，垂天赋就。
陶令从容官事了，把菊高吟闲昼。
草鞠圜扉，香凝燕寝，豪饮挥金斗。
公庭无事，珍祥休问驯兽。"
程,"休怪频年司钥，仙官长守仙宫。
东风未肯到凡红。
先舞云韶彩凤。
都是一团和气，故教上苑春浓。
群仙拍手过江东。
高唱紫芝新颂。"
石孝友,"且转桐阴，正玉燕、飞来夏屋。
帘幕映，海留红艳，麝重兰馥。
风采传闻瞻瑞节，婉谋曾是回钧轴。
卷秦淮、吹入酒杯中，波翻绿。
丹诏下，公归速。
看日奏，三千牍。
想春迷柳院，夜分莲烛。
清暑声寒苍玉佩，月娥笑捧长生。
问瑶池、阿母手栽花，何年熟。"
卢炳,"红荻黄芦秋已老，妆点楚江头。
更有吴姬拨小桡。
来往自妖娆。
款款舣舟临别岸，短缆系花梢。
料得前身是莫愁。
依旧有风流。"
张炎,"奚囊谢屐。
向芙蓉城下，□□游历。
江上沙鸥何所似，白发飘飘行客。
旷海乘风，长波垂钓，欲把珊瑚拂。
近来杨柳，却怜浑是秋色。
日暮空想佳人，楚芳难赠，烟水分明隔。
老病孤舟天地里，惟有歌声消得。
故国荒城，斜阳古道，可奈花狼藉。
他时一笑，似曾何处相识。"
范成大,"画戟锦车皆雅故。
箫鼓留连客住。
南浦春波暮。
难望罗袜生尘处。
明日船旗应不驻。
且唱断肠新句。
卷尽珠帘雨。
雪花一夜随人去。"
苏轼,"香雕盘，寒生冰箸，画堂别是风光。
主人情重，开宴出红妆。
腻玉圆搓素颈，藕丝嫩、新织仙裳。
双歌罢，虚檐转月，馀韵尚悠扬。
人间，何处有，司空见惯，应谓寻常。
坐中有狂客，恼乱愁肠。
报道金钗坠也，十指露、春笋纤长。
亲曾见，全胜宋玉，想像赋高唐。"
赵师侠,"千山拥翠屏，一水萦罗带。
雨过水痕添，云散山容在。
亭高景最幽，天回风尤快。
啼鸟一声闲，唤起情无奈。"
黄公绍,"思晴好，日影漏些儿。
油菜花间蝴蝶舞，刺桐枝上鹁鸠啼。
闲坐看春犁。"
赵鼎,"破新正春到，五叶尧，弄芳初秀。
翦彩然膏，灿华筵如昼。
家庆图中，老莱堂上，竟祝翁遐寿。
喜气欢容，光生玉，香霏金兽。
谁会高情，淡然声利，一笑尘寰，万缘何有。
解组归来，访渔樵朋友。
华发苍颜，任从老去，但此情依旧。
岁岁年年，花前月下，一尊芳酒。"
曹组,"深拥熏篝倏已冥。
寂寥山枕畔，梦难成。
谁堪三两夜乌声。
银缸，花影上围屏。
犹记旧时情。
帘边人似月，月如冰。
从今张眼到天明。
衣带缓，谁与问伶俜。"
赵长卿,"海棠花半落。
正蕙圃风生，兰亭香扑。
青英暝池阁。
任翻红飞絮，游丝穿幕。
情怀易著。
奈宿酲、情绪正恶。
叹韶光渐改，年华荏苒，旧欢如许。
追念凭肩盟誓，枕臂私言，尽成离索。
记得忘却。
当时事，那时约。
怕灯前月下，得见则个，厌厌只待窥著。
问新来、为谁萦牵，又还瘦削。"
王之道,"青腰似诧天公富，奔走风云。
银界无痕。
委巷穷山草木春。
玉楼不怕歌茵湿，笑语纷纷。
须放他们。
醉里冰姿光照人。"
陈德武,"城头初鼓，天街上、渐渐行人声悄。
半窗风月，一枕新凉，睡熟不知天晓。
最是家山千里，远劳归梦，待说离情难觉。
觉来时，帘外数声啼鸟。
谁道。
为甚新来消瘦，底事恹恹烦恼。
不是悲花，非干病酒，有个离肠难扫。
怅望江南，天际白云飞处，念我高堂人老。
寸草心，朝夕怎宽怀抱。"
辛弃疾,"把江山好处付公来，金陵帝王州。
想今年燕子，依然认得，王谢风流。
只用平时尊俎，弹压万貔貅。
依旧钧天梦，玉殿东头。
看取黄金横带，是明年准拟，丞相封侯。
有红梅新唱，香阵卷温柔。
且华堂、通宵一醉，待从今、更数八千秋。
公知否，邦人香火，夜半才收。"
韩玉,"镜里新妆镜外情。
小眉幽恨，浅绿低横。
只怨闲纵绣鞍尘。
不道天涯，萦绊归程。
梦里兰闺相见惊。
玉香花瘦，春艳盈盈。
觉来欹枕转愁人。
门外潇潇，风雨三更。"
王质,"征雁年来得几回。
春风无雁带书归。
故应春瘦减春衣。
花柳伤心经岁月，江湖无梦失津涯。
到家无树不红飞。"
王炎2,"柳暗西湖春欲暮。
无数青丝，不系行人住。
一点心情千万绪。
落花寂寂风吹雨。
唤起声中人独睡。
千里明驼，不踏山间路。
谩道遣愁除是醉。
醉还易醒愁难去。"
晁端礼,"朦胧月午。
点滴梨花雨。
青翼欺人多谩语。
消息知他真否。
兽炉鸳被重熏。
故将灯火挑昏。
最恨西风摇幕，误人几度迎门。"
韩元吉,"竹里疏枝总是梅。
月白霜清，犹未全开。
相逢聊与著诗催。
要趁金波，满泛金杯。
多病渐非作赋才。
醉到花前，探得春回。
明年公已在鸾台。
看取春风，丹诏重来。"
石孝友,"昨日特承传诲。
欲相见、奈何无计。
这场烦恼捻著嚎，晓夜价、求天祝地。
教俺两下不存济。
你莫却、信人调戏。
若还真个肯收心，厮守著、快活一世。"
史达祖,"暮草堆青云浸浦。
记匆匆、倦篙曾驻。
渔榔四起，沙鸥未落，怕愁沾诗句。
碧袖一声歌，石城怨、西风随去。
沧波荡晚，菰蒲弄秋，还重到、断魂处。
酒易醒，思正苦。
想空山、桂香悬树。
三年梦冷，孤吟意短，屡烟钟津鼓。
屐齿厌登临，移橙後、几番凉雨。
潘郎渐老，风流顿减，闲居未赋。"
高观国,"红云半压秋波碧。
艳妆泣露娇啼色。
佳梦入仙城。
风流石曼卿。
宫袍呼醉醒。
休卷西风锦。
明日粉香残。
六朝烟水寒。"
程垓,"一枝烟雨瘦东墙。
真个断人肠。
不为天寒日暮，谁怜水远山长。
相思月底，相思竹外，犹自禁当。
只恐玉楼贪梦，输他一夜清香。"
王之道,"雨溟。
年年今日，农夫共卜新丰。
登高随处好，银瓶突兀，南峙对三公。
真珠露菊，更芙蓉、照水匀红。
但华发衰颜，不堪频鉴青铜。
相逢。
行藏休借问，且徘徊、目送飞鸿。
十年湖海，千里云山，几番残照凄风。
蟹螯粗似臂，金英碎、琥珀香浓。
请细读离骚，为君一饮千锺。"
石孝友,"见时怜惜。
不见时思忆。
花柳光阴都瞬息。
□把光阴虚掷。
才郎妾貌相当。
有些似欠商量。
看你憎模样，更须著我心肠。"
王之望,"蒙泉岁晚，偶扁舟、同泛一池寒渌。
四者难并谁信道，草草幽欢能足。
美景良辰，赏心乐事，更有人如玉。
今宵此会，陋邦惊破衰俗。
豪俊傅粉诸孙，几年分袂，一笑还相逐。
痛饮厌厌清夜永，那管更深催促。
宋玉词章，陶潜风概，况继前贤躅。
故人未至，坐中仍对梅福。"
王庭,"云静天高，山明水阔。
一年待个中秋月。
十分魄少一分圆，今宵已觉蟾光别。
且尽金尊，遥瞻玉阙。
更深江水沙如雪。
来宵风雨不相关，重须买酒追佳节。"
石孝友,"照水粉梅开尽。
春残峭寒犹甚。
秋气著人衣，斗帐玉儿生晕。
那更。
那更。
帘外月斜风横。"
吕渭老,"闻君见影已堪怜。
短因缘。
偶同筵。
相见无言，分散倍依然。
做梦杨花随去也，妆阁畔，绣床前。
觉来离绪意绵绵。
写蛮笺。
倩谁传。
鱼雁悠悠，门外水如天。
欲上西楼还不忍，难著眼，望秋千。"
李曾伯,"敢问辽天月，历几亿春秋。
老娥盍相刮目，无一语相酬。
似讶经年间阔，类笑衰翁潦倒，岁岁客他州。
清照五湖阔，倦影一萍浮。
任渠侬，琴当户，酒当楼。
人生适意，封君何似橘千头。
月正圆时固好，人欲闲时须早，毋作陇西羞。
多谢锦囊句，椽笔富清流。"
黄裳,"杳无风色，肠断莲花信。
水鉴云垂数峰影。
向劳生辛苦，寒暑煎人，争不老，空想秋堂夜静。
玉姬挥皓月，时送微凉，莫吝金卮为伊尽。
柳下夕阳收，傍水重游，花茵上、雪回襟冷。
问避暑天机、自有奇人，但且对湖光，世间谁醒。"
黄裳,"红旗高举。
飞出深深杨柳渚。
鼓击春雷。
直破烟波远远回。
欢声震地。
惊退万人争战气。
金碧楼西。
衔得锦标第一归。"
张,"喜秋回霁宇，倩凉露、洗炎飙。
被鹊误仙盟，经年恨阻，银汉迢迢。
牛闲更停弄杼，趁佳期、华幄傍星桥。
授玉鸾骞雾霭，赠绡龙戏花娇。
欢娱回首是明朝。
未别已魂销。
想翠轭珠轮，归途望断，斗转斜勺。
人间易离易遇，尽胜如、天上各云霄。
携去一梳水月，巧楼犹醉笙箫。"
汪莘,"柳塘居处，方壶道号，汪姓莘名耕字。
欲将丹药点凡花，教都做、水仙无计。
家中安石，村中居易，总是一场游戏。
曲终金石满吾庐，争奈少、柳家风味。"
李之仪,"玉骨冰肌天所赋。
似与神仙，来作烟霞侣。
枕畔拈来亲手付。
书窗终日常相顾。
几度离披留不住。
依旧清香，只欠能言语。
再送神仙须爱护。
他时却待亲来取。"
程垓,"别时已有重来愿。
谁料情多天不管。
分明咫尺是青楼，抵死浓云遮得遍。
寄声只倚西飞雁。
雁落书回空是怨。
领愁归去有谁知，水又茫茫山又断。"
张抡,"红尘光景事如何。
扰扰利名多。
若问侬家活计，扁舟小笠轻蓑。
一尊美酒，一轮皓月，一弄山歌。
选甚掀天白浪，未如人世风波。"
张孝祥,"桃换肌肤菊换妆。
只疑春色到重阳。
偷将天上千年艳，染却人间九日黄。
新艳冶，旧风光。
东篱分付武陵香。
尊前醉眼空相顾，错认陶潜是阮郎。"
杨冠卿,"云垂幕。
江天雪似杨花落。
杨花落。
翠衾不暖，晓寒偏觉。
起来独倚西楼角。
客怀无耐伤离索。
伤离索。
蛮笺欲寄，塞鸿难托。"
贺铸,"牛女相望处，星桥不碍东西。
重墙未抵蓬山远，却恨画楼低。
细字频传幽怨，凝缸长照单栖。
城乌可是知人意，偏向月明啼。"
晏殊,"罨画溪边停彩舫。
仙娥绣被呈新样。
飒飒风声来一饷。
愁四望。
残红片片随波浪。
琼脸丽人青步障。
风牵一袖低相向。
应有锦鳞闲倚傍。
秋水上。
时时绿柄轻摇扬。"
李曾伯,"对西风、先自念莼鲈，又还月生西。
叹平生霜露，而今都在，两鬓丝丝。
当年门垂蓬矢，壮岁竟奚为。
磊落中心事，只有天知。
多谢君恩深厚，费丁宁温诏，犹置驱驰。
看弓刀何事，终是愧毛锥。
愿今年、四郊无警，向酒边、多作数篇诗。
山林下，相将见一，舍我其谁。"
刘辰翁,"想幼安、辽东归後，自羞年少龙首。
长安市上垆边卧，枉却快行家走。
空两袖。
染醉墨淋漓，把似天香透。
功名邂逅。
便六一词高，君谟字伟，但见说行昼。
人间事，苦似成丹无候。
神清苔字如镂。
明年六十闻歌後，颇记薄醺醺否。
儿拍手。
笑马上葛疆，也作家山友。
烦伊起寿。
更待复一中，毋多酌我，疏影共三嗅。"
杨泽民,"吟风敲遍阑干曲。
极目澄江千顷绿。
长笛下扁舟。
一声人倚楼。
床头醅正发。
帐底人如雪。
月色夜来看。
可堪霜信寒。"
王灼,"风柔日薄江村路。
一鞭又逐春光去。
胡蝶作团飞。
竹间桃李枝。
醉魂招不得。
一半随春色。
桃李□无多。
其如风日何。"
范成大,"流铃响，龙驭云来。
夹道骞华龙彩仗，红云扶辂辗天街。
迎驾鹤。"
张先,"锦屏罗幌初睡起。
花阴转、重门闭。
正不寒不暖，和风细雨，困人天气。
此时无限伤春意。
凭谁诉、厌厌地。
这浅情薄幸，千山万水，也须来里。"
李清照,"香冷金猊，被翻红浪，起来人未梳头。
任宝奁闲掩，日上帘钩。
生怕闲愁暗恨，多少事、欲说还休。
今年瘦，非干病酒，不是悲秋。
明朝，这回去也，千万遍阳关，也即难留。
念武陵春晚，云锁重楼。
记取楼前绿水，应念我、终日凝眸。
凝眸处，从今更数，几段新愁。"
仇远,"疏疏密密，漠漠纷纷，乍舞风无力。
残砖断础，才转眼、化作方圭园壁。
非花非絮，似骋巧、先投窗隙。
立小楼、不见青山，万里鸟飞无迹。
休邻冻梗冰苔，算飞入园林，都是春色。
年华婉娩，谁信道、老却梁园词客。
踏青近也，且一白、何消三白。
把一白、分与梅花，要点寿阳妆额。"
朱敦儒,"七十衰翁，告老归来，放怀纵心。
念聚星高宴，围红盛集，如何著得，华发陈人。
勉意追随，强颜陪奉，费力劳神恐未真。
君休怪，近频辞雅会，不是无情。
岩扃。
旧菊犹存。
更松偃、梅疏新种成。
爱静窗明几，焚香宴坐，闲调绿绮，默诵黄庭。
莲社轻舆，雪溪小棹，有兴何妨寻弟兄。
如今且，花迷酒困，心迹双清。"
毛滂,"泪湿阑干花著露。
愁到眉峰碧聚。
此恨平分取。
更无言语。
空相觑。
短雨残云无意绪。
寂寞朝朝暮暮。
今夜山深处。
断魂分付。
潮回去。"
葛长庚,"一个江湖客，万里水云身。
鸟啼春去，烟光树色正黄昏。
洞口寒泉漱石，岭外孤猿啸月，四顾寂无人。
梦魂归碧落，泪眼看红尘。
烟，风惨惨，暗消魂。
南中诸友，而今何处问浮萍。
青鸟不来松老，黄鹤何之石烂，叹世一伤神。
回首南柯梦，静对北山云。"
辛弃疾,"长松。
之风。
如公。
肯余从。
山中。
人心与吾兮谁问。
湛湛千里之江。
上有枫。
噫，送子东。
望君之门兮九重。
女无悦己，谁适为容。
不龟手药，或一朝兮取封。
昔与游兮皆童。
我独穷兮今翁。
一鱼兮一龙。
劳心兮忡忡。
噫，命与时逢。
子取之食兮万锺。"
刘过,"红袖扶来聊促膝，龙团共破春温。
高标终是绝尘氛。
两箱留烛影，一水试云痕。
饮罢清风生两腋，馀香齿颊犹存。
离情凄咽更休论。
银鞍和月载，金碾为谁分。"
汪莘,"村南北。
夜来陡觉霜风急。
霜风急。
征途情绪，塞垣消息。
佳人独倚琵琶泣。
一江明月空相忆。
空相忆。
寒衣未絮，荻花狼籍。"
葛立方,"袅袅水芝红，脉脉蒹葭浦。
淅淅西风淡淡烟，几点疏疏雨。
草草展杯觞，对此盈盈女。
叶叶红衣当酒船，细细流霞举。"
陆游,"斜阳寂历柴门闭。
一点炊烟时起。
鸡犬往来林外。
俱有萧然意。
衰翁老去疏荣利。
绝爱山城无事。
临去画楼频倚。
何日重来此。"
张孝祥,"诸老何烦荐口，先生自简渊衷。
千年圣学有深功。
妙处无非日用。
已授一编圯下，却须三顾隆中。
鸿钧早晚转春风。
我亦从君贾勇。"
魏了翁,"寿觞庭户，正柳明桃炫。
拟斫江鱼脍银线。
被春风吹入，花锦城中、惟有梦，时到轻轩翠。
归来春已过，桃柳成阴，但喜庭闱镇强健。
更得故人书，遗我瑰词，应重记、去年相见。
望白鹤朱霞杳难攀，谩芳草如烟，青青河畔。"
吴则礼,"林塘朱夏，雨过斑斑，绿苔绕地初遍。
叶底雏莺，犹记日斜春晚。
芙蕖靓妆红粉，傍高荷、闲倚歌扇。
轻风起，纹滟滟，翠生波面。
可是追凉月下，清坐久，微云屡遮星汉。
露湿纶巾，遥望玉清台殿。
白头共论胜事，须偿五湖深愿。
南枝好，有南飞乌鹊，绕枝低转。"
周密,"波影摇涟。
趁熏风、一舸来时，翠阴清昼。
去郭轩楹才数里，藓磴松关云岫。
快屐齿、筇枝先後。
空半危亭堪聚远，看洞庭、缥缈争奇秀。
人自老，景如旧。
来帆去棹还知否。
问古今、几度斜阳，几番回首。
晚色一川谁管领，都付雨荷烟柳。
知我者、燕朋鸥友。
笑拍阑干呼范蠡，甚平吴、却倩垂纶手。
吁万古，付卮酒。"
侯置,"甚矣吾衰，徒是苦、饥肠为孽。
嗟寸禄、区区留恋，形疲心竭。
江海一生真可羡，尘埃永昼何堪说。
似钝刀、终岁斫空山，宁无缺。
拚放浪，休豪杰。
秋水涨，归期决。
尽凫长鹤短，任渠分别。
芒夜寻溪上酒，葛巾晓挂松间月。
向丹霄、传语旧交游，慵非拙。"
戴复古,"赤壁矶头，一番过、一番怀古。
想当时、周郎年少，气吞区宇。
万骑临江貔虎噪，千艘列炬鱼龙怒。
卷长波、一鼓困曹瞒，今如许。
江上渡，江边路。
形胜地，兴亡处。
览遗踪，胜读史书言语。
几度东风吹世换，千年往事随潮去。
问道傍、杨柳为谁春，摇金缕。"
葛郯,"粼粼白水护青田。
想真仙。
弄清莲。
十里香风，吹下碧云天。
月在草堂人未寝，松竹暗，水涓涓。
夜阑何事悄无言。
怨空传。
事难圆。
欲借寒光，谁与伴清妍。
待得凌波人肯住，呼玉笛，劝金船。"
沈瀛,"神欲出，便收来。
神返心中气自回。
返婴儿，成圣胎。
灵液注，蕊珠开。
大丹炉里响如雷。
忽飞升，游九垓。"
郭应祥,"点检尊前主与宾。
今宵依旧昨宵人。
自缘笑语生和气，不为风光属小春。
香，酒清醇。
山肴野蔌总前陈。
掀髯抵掌君休怪，镜里星星白发新。"
王质,"气佳哉、烟紫石头城，云碧雨花台。
想东山前後，望春树绿，看晚潮回。
自古英雄豪杰，无不待时来。
拥鼻微吟处，山静花开。
商皓亦常如此，羡苍生皆有，瞻望之怀。
但淝河洛涧，此事偶然谐。
疑是彼、八公草木，得神明、相亮不相猜。
西州泪、千年犹湿，回望兴哀。"
张元干,"江左风流锺间气，洲分二水长。
凤凰台畔，投怀玉燕，照射神光。
豆花初秀雨，散暑空、洗出秋凉。
庆生旦，正圆蟾呈瑞、仙桂飘香。
肝肠。
文锦，驾云乘鹤下行。
紫枢将命，紫微如绋，常近君王。
旧山同梓里，荷月旦、久已平章。
九霞觞。
荐刀圭丹饵，衮绣朝裳。"
李纲,"新雨足，一夜满南塘。
粳稻向成初吐秀，芰荷虽败尚馀香。
爽气入轩窗。
澄霁後，远岫更青苍。
两部蛙声鸣鼓吹，一天星月浸光芒。
秋色陡凄凉。"
冯取洽,"那得身无事。
问双溪老子，而今万缘空否。
正使尘牢偿未了，毕竟难昏灵府。
已笑唾、功名如土。
五十九年风雨过，算非非、是是何须数。
垂老也，信缘度。
绿阴朱夏回清暑。
叹病来、觞怯流霞，扇闲白羽。
方念生初增感慨，谁寄乐章新语。
知是我、花庵庵主。
一别三年惟梦见，定何时、相对倾琼醑。
惊世路，有豺虎。"
舒づ,"真珠酒滴琵琶送。
行云旧识巫山梦。
空得醉中归。
老来心事非。
江梅含日暖。
照水花枝短。
密叶似商量。
向人春意长。"
陆游,"雪晓清笳乱起。
梦游处、不知何地。
铁骑无声望似水。
想关河，雁门西，青海际。
睡觉寒灯里。
漏声断、月斜窗纸。
自许封侯在万里。
有谁知，鬓虽残，心未死。"
京镗,"与蜀有缘法，见我眼俱青。
征车到处，弦管无限作离声。
自笑四年留滞，漫说三边安静，分阃愧长城。
一念天地阔，万事羽毛轻。
欲归去，诗入社，酒寻盟。
双鬓，老矣祗觉壮心惊。
虽是东西惟命，已断行藏在己，何必问君平。
举似铜梁守，怀抱好同倾。"
朱敦儒,"紫帔红襟艳争浓。
光彩烁疏栊。
香为小字，瑞为高姓，道骨仙风。
此花合向瑶池种，可惜未遭逢。
阿环见了，羞回眼尾，愁聚眉丛。"
石孝友,"月娥弄影当窗照。
疑是巫山晓。
芙蓉帐里睡魂惊。
浅拂轻匀犹恐、已天明。
高楼未放梅花弄。
却就鸳衾拥。
舞腰纤瘦不禁春。
姿意任郎撩乱、一梳云。"
张孝祥,"人物风流册府仙。
谁教落魄到穷边。
独班未引甘泉伏，三峡先寻上水船。
斟楚酒，扣湘弦。
竹枝歌里意凄然。
明时合下清猿泪，闲日须题采凤笺。"
吴潜,"和气熏来，这般光景，管无风雨。
画栋朱甍，锦坊绣巷，娘子将嫫母。
星球高挂，灯楼趱出，良夜正消增五。
遨头事，牙旗铁马，且还那时鄞府。
甘泉见说，捷书频奏，渐次不烦颦鼓。
双凤云间，六鳌海上，祝赞齐手舞。
三呼声里，君王万寿，岁岁传柑笑语。
便都把，升平旧曲，腔儿旋补。"
刘辰翁,"日落紫霞洲。
兰舟稳放流。
玉虹仙、如在黄楼。
何必锦袍吹玉笛，听乃、数声秋。
赤壁舞涛头。
周郎还到不。
倚西风、袅袅余愁。
唤起横江飞道士，来伴我、月中游。"
汪莘,"晓趁西湖约。
到湖头，烟消日出，波生雨脚。
日挈白鱼携碧酒，要与诗人共酌。
把楼上、珠帘卷却。
坐对荷花三万朵，念西邻、未嫁肌如削。
待折与，不堪著。
别来又见秋萧索。
恨无由、将余风月，伴君云鹤。
想见登山临水处，醉把茱萸礴。
唱白雪、阳春新作。
一自东篱人去後，算人间，黄菊空零落。
叹作者，多命薄。"
曹勋,"红绿烟村惨淡，市井初经虏。
舍馆人家，凄凄但尘土。
依旧春色撩人，柳花飞处，犹听几声莺语。
黯无绪。
匹马三游四楚。
行路漫怀古。
可惜风月，佳时尚羁旅。
归处应及荼シ，与插云鬓，此恨醉时分付。"
张孝祥,"横波滴素，遥山蹙翠，江北江南肠断。
不知何处驭风来。
云雾里、钗横鬓乱。
香罗叠恨，蛮笺写意，付与瑶台女伴。
醉时言语醒时羞，道醒了、休教再看。"
李曾伯,"千一载英杰，百二国山河。
提封几半宇宙，万里仗天戈。
十乘晋军旗鼓，三岁秦关扃锁，地利属人和。
位次功第一，未数侯何。
建青油，持柴荷，听黄麻。
乾坤整顿都了，玉殿侍羲娥。
且醉东湖花柳，却泛西湖舟楫，留不住岷峨。
谁为语儒馆，浓墨被诗歌。"
舒づ,"朱帘乍卷层烟起。
露华深浅初疑洗。
困倚玉阑风。
绮罗知几重。
向人如有意。
不醉何时醉。
便得一枝红。
犹胜两鬓空。"
杨泽民,"初过元宵三五後。
曲槛依依，终日摇金牖。
瘦损舞腰非为酒。
长条聊赠垂鞭手。
几叶小梅春已透。
信是风流，占尽人间秀。
走马章台还举首。
可人标韵强如旧。"
晏几道,"南苑垂鞭路冷，西楼把袂人稀。
庭花犹有鬓边枝。
且插残红自醉。
画幕凉催燕去，香屏晓放云归。
依前青枕梦回时。
试问闲愁有几。"
周紫芝,"无限春情不肯休。
江梅未动使人愁。
东昏觑得玉奴羞。
对酒情怀疑是梦，忆花天气黯如秋。
唤春云梦泽南州。"
李清照,"小楼寒，夜长帘幕低垂。
恨萧萧、无情风雨，夜来揉损琼肌。
也不似、贵妃醉脸，也不似、孙寿愁眉。
韩令偷香，徐娘傅粉，莫将比拟未新奇。
细看取、屈平陶令，风韵正相宜。
微风起，清芬酝籍，不减酴。
渐秋阑、雪清玉瘦，向人无限依依。
似愁凝、汉皋解佩，似泪洒、纨扇题诗。
朗月清风，浓烟暗雨，天教憔悴度芳姿。
纵爱惜、不知从此，留得几多时。
人情好，何须更忆，泽畔东篱。"
石孝友,"枕上莺声初破睡，峭寒轻透帘帏。
起来惆怅有谁知。
雨狂风转急，揉损好花枝。
薄幸别来春又老，等闲误却佳期。
斜阳影里立多时。
远山何事□，相对蹙修眉。"
洪适,"领客携尊花底开。
薄寒初送雨声来。
一声未弄林间笛，几片低飞阁下梅。
酬的，少迟回。
不妨春雪撒银杯。
玉肌莫放清香散，更待晴时赏一回。"
赵长卿,"天教占得如簧，巧声乍啭千娇媚。
金衣衬著，风流模样，於中可是。
红杏香中，绿杨阴处，多应饶你。
向黄昏、苦苦娇啼怨别，那堪更、东风起。
别有诗肠鼓吹。
未关他、等闲俗耳。
双柑斗酒，当时曾是，高人留意。
南国春归，上阳花落，止添憔悴。
念啼声欲碎，何人解作留春计。"
刘将孙,"天涯倦客，如梦说今宵。
承平事，车尘涨，马鸣萧。
火城朝。
狂歌闲嬉笑，平康客，五陵侠，闲相待，沙河路，灞陵桥。
万眼琉璃，目眩去闲买，一翦梅烧。
数金蛾彩蝶，簇带那人娇。
说著魂销。
掩鲛绡。
波翻海，尘换世，铜仙泪，铁心娆。
渺何地，朱履，解金貂。
步宫腰。
瑶池惊燕罢，瓶落井，箭离。
灯楼倒，吴儿老，绛都迢。
点点梅梢残雪，似东风、吹恨难消。
悄山村渔火，风鬓立春宵。
绕寒潮。"
苏轼,"临水纵横回晚。
归来转觉情怀动。
梅笛烟中闻几弄。
秋阴重。
西山雪淡云凝冻。
美酒一杯谁与共。
尊前舞雪狂歌送。
腰跨金鱼旌旆拥。
将何用。
只堪妆点浮生梦。"
李之仪,"一到江南，三逢此夜，举头羞见婵娟。
黯然怀抱，特地遣谁宽。
分外清光泼眼，迷漾、无计拘拦。
天如洗，星河尽掩，全胜异时看。
佳人，还忆否，年时此际，相见方难。
谩红绫偷寄，孤被添寒。
何事佳期再睹，翻怅望、重叠关山。
归来呵，休教独自，肠断对团圆。"
曹勋,"晓日浓阴，冷云遮断山无数。
雁飞筝柱。
都向愁边去。
帘影沈沈，一缕芳香度。
深庭户。
且寻欢聚。
雪意还成雨。"
张先,"轻牙低掌随声听。
合调破空云自凝。
姝娘翠黛有人描，琼女分鬟待谁并。
弄妆俱学闲心性。
固向鸾台同照影。
双头莲子一时花，天碧秋池水如镜。"
韩元吉,"老去休惊节物催。
菊花端的为君开。
携壶幸有齐山客，怀古还如单父台。
松掩映，水萦回。
使君强健得重来。
不须细把茱萸看，且尽丰年酒一杯。"
史浩,"晓日花露稀。
明光已报敞金扉。
三千彩仗翔鸾舞，数百银袍振鹭飞。
开雉扇，正垂衣。
奏篇初得上彤墀。
胪传绕殿天颜喜，先折东风第一枝。"
叶梦得,"一曲离歌，烟村人去，马头微雪新晴。
隔年光景，回首近清明。
断送残花又老，春波净、湖水初平。
谁重到，雕阑尽日，遥想画桥横。
高城。
凝望久，何人为我，重唱馀声。
问桃李如今，几处阴成。
老去从游似梦，尊前事、空有经行。
犹能记，殷勤寄语，多谢故人情。"
晁补之,"王孙眉宇凤凰雏。
天与世情疏。
扬州坐上琼花底，佩锦囊、曾忆奚奴。
金盏醉挥，满身花影，红袖竞来扶。
十年一梦访林居。
离缺重踯躇。
应怜肺病临邛客，寄洞庭、春色双壶。
天气未佳，梅花正好，曾醉燕堂无。"
张榘,"少时贪看琼林绕。
任马上、寒威峭。
昨暮六花飞逗晓。
拥衾慵起，鬓丝笼帽，顿觉年来老。
朱阑翠竹枝枝倒。
把玉、棱层趁风扫。
楼上一樽须放早。
同云收尽，红轮初上，对面狼峰好。"
吴潜,"试马东风，且来问、南枝消息。
正小墅、几株斜倚，数花轻拆。
自有山中幽态度，谁知世上真颜色。
叹君家、五岭我双溪，俱成客。
长塞管，孤城笛。
天未晓，人犹寂。
有几多心事，露清月白。
好把寒英都放了，莫教春讯能占得。
问竹篱、茅舍景如何，惟渠识。"
张炎,"傅粉何郎，比玉树、琼枝谩夸。
看生子、东涂西抹，笑语浮华。
蝴蝶一生花里活，似花还却似非花。
最可人、娇艳正芳年，如破瓜。
离别恨，生叹嗟。
欢情事，起喧哗。
听歌喉清润，片玉无瑕。
洗尽人间笙笛耳，赏音多向五侯家。
好思量、都在步莲中，裙翠遮。"
卢祖皋,"骄嘶破清晓，分恨临期。
花下恁月明知。
馀光是处散离思，最怜香霭霏霏。
牵衣弹泪，问凄风愁露，划地东西。
留鞭换佩，怕匆匆、已是迟迟。
凉怯几番罗袂，还燕别文梁，萤点书帏。
一自秋娘迢递，黄金对酒，争忍轻挥。
新来院落，雁难寻、帘幕长垂。
怕凋梧敲径，惊回旧梦，应也颦眉。"
葛长庚,"楼上风光都占断。
楼下风光，还许诗人管。
管领风光谁是伴。
一堤杨柳开青眼。
波面琉璃花影乱。
玉笋持杯，画舸歌声颤。
醉里寻春春不见。
夕阳芳草连天远。"
陆游,"幽姿不入少年场。
无语只凄凉。
一个飘零身世，十分冷淡心肠。
江头月底，新诗旧梦，孤恨清香。
任是春风不管，也曾先识东皇。"
王奕,"迢迢冢水，直泻到东州。
不拣秦淮吴楚，明月一家楼，何代非卿非相，底事柴桑老子，偏恁不推刘。
半体鹿皮服，千古晋貔貅。
过东鲁，登北固，感春秋。
抵掌嫣然一笑，莫枉少陵愁。
说甚萧锅曹石，古矣苏吟米画，黑白满盘收。
对水注杯酒，为我向东流。"
程垓,"楼角吹花烟月堕。
的韶研，又向梅心破。
钗上采看一个。
赏心已觉春生坐。
莫恨年华风雨过。
人日嬉游，次第连灯火。
翠幄高张金盏大。
已拼醉袖随香。"
史浩,"当年尚父，一个便兴周。
今十倍，更何忧。
冲融道貌丹为脸，扶疏漆发黑盈头。
世方知，非熊老，聚吾州。
有智略、可从兹日用，有志愿、可从兹日酬。
天付我，怎教休。
琼浆且共飞千斛，蟠桃应得见三偷。
谅吾皇，恢复後，尽封侯。"
苏庠,"西园风暖落花时。
绿阴莺乱啼。
倚阑无语惜芳菲。
絮飞蝴蝶飞。
缘底事，减腰围。
遣愁愁著眉。
波连春渚暮天垂。
燕归人未归。"
洪咨夔,"光风霁月，信行窝到处，人间天上。
一笑唤回新造化，满眼翠舒红放。
脑後功名，脚跟富贵，梦断春旗仗。
辐巾萧散，任他虮虱龙象。
正是杨柳初眠，海棠半睡，锦绣天开障。
鹤骨松筋年望八，得醉不妨澜浪，节过烧灯，时催修禊，迎面韶华荡。
宗文扶著，问翁马首何向。"
程垓,"花簇簇。
触眼万条垂玉。
小院春深窗锁绿。
水沈风断续。
明月又侵楼曲。
羞向枕囊拘束。
只待夜深清影足。
醉来花底宿。"
王之道,"绰约一枝红怨。
疏雨淡烟池馆。
梅子欲黄时，日倚朱阑几遍。
争看。
争看。
人在沈香亭畔。"
赵彦端,"卮言日出。
天上漫试，人间无术。
一笑归来，身如蝉蜕，首如龟缩。
年年白酒黄花，共愿我、光风霁月。
不道道人，老去，如何消得。"
方岳,"孤篷夜傍低丛宿，萧萧雨声悲切。
一岸霜痕，半江烟色，愁到沙头枯叶。
澹云没灭。
黯西风吹老，满汀新雪。
天岂无情，离骚点点送归客。
归去来兮怎得，尽鹭翅鸥倚，乍寒时节。
秋晚山川，夕阳浦溆，赢得别肠千结。
涛翻浪叠。
那得似西来，一筇横绝。
搔首江南，雁衔千里月。"
刘一止,"江边故国，望南云缥缈，连山修木。
远意渊明束带见，乡里儿曹何辱。
世味熏人，折腰从事，俯仰何时足。
可怜菊下，醉吟谁共徵逐。
我爱九日佳名，飘然归思，想当年丘谷。
梦绕篱边犹眷恋，满把清尊馀馥。
援笔洪都，如君英妙，满座方倾属。
月台挥袖，叫云声横断玉。"
陈三聘,"青楼缺。
楼心人待黄昏月。
黄昏月。
入帘无奈，柳绵吹雪。
谁人弄笛声呜咽。
伤春未解丁香结。
丁香结。
鳞鸿何处，路遥江阔。"
赵彦端,"棠阴绿遍，正金菊芙蓉，争放时节。
满路歌谣民五裤，底事逢车催发。
结彩成门，攀辕卧辙，何计留连得。
故园花柳，尽成憔悴难说。
今夜祖席邮亭，主人来日，已是朝天客。
旌旆匆匆从此去，□赏□湖风月。
眷恋无因，笑啼不敢，那忍伤轻别。
清□难驻，一杯聊送行色。"
朱淑真,"鹅毛细翦，是琼珠密洒，一时堆积。
斜倚东风浑漫漫，顷刻也须盈尺。
玉作楼台，铅熔天地，不见遥岑碧。
佳人作戏，碎揉些子抛掷。
争奈好景难留，风雨，打碎光凝色。
总有十分轻妙态，谁似旧时怜惜。
担阁梁吟，寂寥楚舞，笑捏狮儿只。
梅花依旧，岁寒松竹三益。"
吴文英,"暮云千万重，寒梦家乡远。
愁见越溪娘，镜里梅花面。
醉情啼枕冰，往事分钗燕。
三月灞陵桥，心翦东风乱。"
朱敦儒,"织素休寻往恨，攀条幸有前缘。
隔河彼此事经年。
且说蓬莱清浅。
障面重新团扇，倾鬟再整花钿。
歌云舞雪画堂前。
长共阿郎相见。"
向,"别後千思万想，眼前一日三秋。
小街栏槛记追游。
料得新妆依旧。
自笑非常蒂，为他无限闲愁。
莫将离恨寄州。
闻道腰肢愈瘦。"
吴潜,"扁舟昨泊，危亭孤啸，目断闲云千里。
前山急雨过溪来，尽洗却、人间暑气。
暮鸦木末，落凫天际，都是一团秋意。
痴儿呆女贺新凉，也不道、西风又起。"
姜夔,"古帘空，坠月皎。
坐久西窗人悄。
蛩吟苦，渐漏水丁丁，箭壶催晓。
引凉、动翠葆。
露脚斜飞云表。
因嗟念，似去国情怀，暮帆烟草。
带眼销磨，为近日、愁多顿老。
卫娘何在，宋玉归来，两地暗萦绕。
摇落江枫早。
嫩约无凭，幽梦又杳。
但盈盈、泪洒单衣，今夕何夕恨未了。"
曹勋,"秋容应节，渐肃景入窗扉。
碧洞连翠微。
商律回岩桂。
金精壮盛时。
拥蟾轮、生素辉。
启口天为侣，是列仙行缀。
心均太上，欲度世缘无亏。
用定力坚持。
奉真常，惟凝寂。
忱诚贯斗极。
赐长生，仍久视。
洞达虚皇位。
德寿高与天齐。"
朱敦儒,"炎昼永，初夜月侵床。
露卧一丛莲叶畔，芙蓉香细水风凉。
枕上是仙乡。
浮世事，能有几多长。
白日明朝依旧在，黄花非晚是重阳。
不用苦思量。"
张孝祥,"猩鬼啸篁竹，玉帐夜分弓。
少年荆楚剑客，突骑锦红。
千里风飞雷厉，四校星流慧扫，萧斧锉春葱。
谈笑青油幕，日奏捷书同。
诗书帅，黄阁老，黑头公。
家传鸿宝秘略，小试不言功。
闻道玺书频下，看即沙堤归去，帷幄且从容。
君王自神武，一举朔庭空。"
陈允平,"六鳌初驾，缥缈蓬阆，移来洲岛。
还又是、梅飘冰泮，一夜青阳回海表。
渐媚景、傍元宵时候，花底馀寒料峭。
更喜报、三边晏静，人乐清平宇宙。
画鼓簇队行春早。
拥烟花、粉黛缭绕。
开洞府、桃源路窈。
戟外东风吹岸柳。
正翠霭、映星桥月榭，十里红莲绽了。
庆万家、珠帘半卷，绰约歌裙舞袖。
重锦绣幄围香，阖凤管鸾丝环奏。
望非烟非雾，春在壶天易晓。
早隐隐、半空星斗。
看取收灯後。
趁凤书、吹入黄扉，立马金门玉漏。"
沈瀛,"致知格物。
初学工夫参圣域。
天高地远无穷极。
欲造精微，莫若守惟一。
纯全天理明如日。
都缘人欲来相惑。
且将持敬为先入。
若能持敬，真个是神力。"
向子,"璧月光辉，万山不隔蟾宫树。
金风玉露。
水国秋无数。
老子情锺，欲向香中住。
君王许。
龙鸾飞舞。
送到归休处。"
张辑,"醉发吹凉，但拂剑、狂歌而已。
倩谁问、九霄黄鹤，更曾来未。
玉女窗深松昼静，研朱重点参同契。
记前回、赤水得玄珠，骊龙睡。
空扰扰，人间世。
除学道，无真是。
把洪崖肩拍，挹浮丘袂。
朝驾长风沧岛上，夜骑明月青天际。
更几时、回首旧山川，三千岁。"
魏了翁,"中年怕踏长亭路。
便自有、离愁苦。
一自送君趋幕府。
惺莺舌，呢喃燕觜，那解春无语。
三年山月移朝暮。
独倚松风等闲度。
到得除书萦绊住。
却愁不似，当时皓月，长伴君来去。"
郭应祥,"自昔中元，多生上相。
麒麟今又来天上。
云衢虽未掇勋名，月评先已腾声望。
宝鼎浓熏，金翘绝唱。
真珠百斛倾家酿。
斯辰聊用祝龟龄，他年端合扶鸠杖。"
黄公绍,"思晴好，晨起望篱东。
毕竟阴晴排日子，大都行止听天公。
且住此山中。"
柳永,"古繁华茂苑，是当日、帝王州。
咏人物鲜明，土风细腻，曾美诗流。
寻幽。
近香径处，聚莲娃钓叟簇汀洲。
晴景吴波练静，万家绿水朱楼。
凝旒。
乃眷东南，思共理、命贤侯。
继梦得文章，乐天惠爱，布政优优。
鳌头。
况虚位久，遇名都胜景阻淹留。
赢得兰堂酝酒，画船携妓欢游。"
曹勋,"秀木撑空，凝云藏岫，处处群山横翠。
霜风冽面，酒力潜消，征辔暂指天际。
红叶黄花，水光山色，常爱晓云晴霁。
念尘埃眯眼，年华易老，觉远行非易。
常自感、羽客难寻，蓬莱难到，强作林泉活计。
鱼依密藻，雁过烟空，家信渐遥千里。
还是关河冷落，斜阳衰草，苇村山驿。
又鸡声茅店，鸦啼露井重唤起。"
卢祖皋,"洞府堂深花气满，娉婷绿展红围。
个中年少出琼姬。
双笼金约腕，独把玉参差。
子晋台前无鹤驭，人间空有清诗。
何如娇小贮帘帷。
仙风知有待，凉月渐当时。"
辛弃疾,"春宵睡重。
梦里还相送。
枕畔起寻双玉凤。
半日才知是梦。
一从卖翠人还。
又无音信经年。
却把泪来做水，流也流到伊边。"
李之仪,"青楼薄，已分终难偶。
寻遍绮罗间，悄无个、眼中翘秀。
江南春晓，花发乱莺飞，情渐透。
休辞瘦。
果有人相候。
醉乡路稳，常是身偏後。
谁谓正欢时，把相思、番成红豆。
千言万语，毕竟总成虚，章台柳。
青青否。
魂梦空搔首。"
汪莘,"风雨打黄昏，啼杀满山杜宇。
到得人间春去，问英雄何处。
桃红李白竞春光，谁共残妆语。
最是梨花一树，照谁家庭户。"
翁元龙,"画阁换黏春贴，宝筝抛学银钩。
东风轻滑玉钗流。
织就燕纹莺绣。
隔帐灯花微笑，倚窗云叶低收。
双鸳刺罢底尖头。
剔雪闲寻豆蔻。"
吴潜,"汲水驱炎热。
晚些儿、披衣露坐，待他凉月。
俄顷银盘从海际，推上璇霄璧阙。
尽散作、满怀冰雪。
万里河潢收卷去，掩长庚、弧矢光都灭。
一大片，琉璃揭。
玉ょ药何时歇。
几千年、阴晴隐现，团圆亏缺。
月缺还圆人但老，重换朱颜无诀。
想旧日、嫦娥心别。
且吸琼浆斟北斗，尽今来、古往俱休说。
香茉莉，正清绝。"
王质,"见汝小溪湾，修竹连疏影。
林杪动风声，惊下毵毵粉。
见汝大江郊，高浪摇枯本。
飞雪密封枝，直到斜阳醒。"
向子,"星斗昭回自一天。
疏梅池畔斗清妍。
蟠桃正熟藕如船。
叶上灵龟来瑞世，林间白鹤舞胎仙。
春秋不记几千年。"
王之道,"透隙敲窗风。
坐见广庭飞缟白。
长安道上正骑驴，蔡州城里谁坚壁。
表表风尘物。
瑶林琼宇三豪客。
对分毫、连珠唱玉，竟把诗笺掷。
草草杯盘还促席。
痛饮狂歌话胸臆。
前村昨夜访梅花，东邻休更夸容色。
清欢那易得。
明朝乌辔升南极。
带随车、黄垆咫尺，莫作山河隔。"
刘辰翁,"老子婆娑，那回也上南楼去。
素娥有恨隐云屏，元是娇痴故。
惊扇徘徊未许。
耿多情、为谁堪诉。
使君愁绝，独倚阑干，後期无据。
有酒如船，片云扫尽霓裳露。
他时与客更携鱼，犹记临皋路。
因念南羁北旅。
醉乌乌、凭君楚舞。
问君不见，璧月词成，楼西沉处。"
柳永,"淡烟残照，摇曳溪光碧。
溪边浅桃深杏，迤逦染春色。
昨夜扁舟泊处，枕底当滩碛。
波声渔笛。
惊回好梦，梦里欲归归不得。
展转翻成无寐，因此伤行役。
思念多媚多娇，咫尺千山隔。
都为深情密爱，不忍轻离拆。
好天良夕。
鸳帷寂寞，算得也应暗相忆。"
韩元吉,"秋意满芙蓉，红映小园丛竹。
风里凤箫声扬，有新妆明玉。
诗翁相对两悠然，一醉绕黄菊。
目尽晚山横处，共修眉争绿。"
王之道,"对黄芦卧雨，苍雁横秋，江天重九。
千载渊明，信风流称首。
吟绕东篱，白衣何处，谁复当年偶。
蓝水清游，龙山胜集，恍然依旧。
萸实嫩红，菊团馀馥，付与佳人，比妍争嗅。
一曲婆娑，看舞腰萦柳。
举世纷纷名利逐，罕遇笑来开口。
慰我寂寥，酬君酩酊，不容无酒。"
晏几道,"画屏天畔，梦回依约，十洲云水。
手拈红笺寄人书，写无限、伤春事。
别浦高楼曾漫倚。
对江南千里。
楼下分流水声中，有当日、凭高泪。"
刘克庄,"宫腰束素。
只怕能轻举。
好筑避风台护取。
莫遣惊鸿飞去。
一团香玉温柔。
笑颦俱有风流。
贪与萧郎眉语，不知舞错伊州。"
卢祖皋,"挽住风前柳。
问鸱夷、当日扁舟，近曾来否。
月落潮生无限事，零乱茶烟未久。
漫留得、莼鲈依旧。
可是从来功名误，抚荒祠、谁继风流後。
今古恨，一搔首。
江涵雁影梅花瘦。
四无尘、雪飞风起，夜窗如昼。
万里乾坤清绝处，付与渔翁钓叟。
又恰是、题诗时候。
猛拍阑干呼鸥鹭，道他年、我亦垂纶手。
飞过我，共尊酒。"
张孝祥,"同是瀛州册府仙。
只今聊结社中莲。
胡笳按拍酒如川。
唤起封姨清晚景，更将荔子荐新圆。
从今三夜看蝉娟。"
黎廷瑞,"齐山硕。
扫开残雪簪花饮。
簪花饮。
樽前人唱，暗香疏影。
枝南枝北迢迢恨。
春风旧梦难重省。
难重省。
小窗斜月，薄酲残醒。"
万俟咏,"可惜香红。
又一番骤雨，几阵狂风。
霎时留不往，便夜来和月，飞过帘栊。
离愁未了，酒病相仍，便堪此恨中。
片片随、流水斜阳去，各自西东。
又还是、九十春光，误双飞蝶，并采游峰。
人生能几许，细算来何物，得似情浓。
沈腰暗减，潘鬓先秋，寸心不易供。
望暮云、千里沈沈障翠峰。"
张伯端,"内药还同外药，内通外亦须通。
丹头和合类相同。
温养两般作用。
内有天然真火，炉中赫赫长红。
外炉增减要勤功。
妙绝无过真种。"
程,"电阙驱神骏，铁棰起痴蛟。
木鸣山裂盛夏，白昼野号。
急上瑶庭深处，为问龙君何怒，抉破古天河。
日华开绚采，雨意属诗豪。
与君来，蜚玉佩，斩觚瓢。
纤流沈羽，借我万斛沸银涛。
醉拍满缸香雪，写竭一池浓墨，逸气正飘。
何事谪仙子，归去续松醪。"
汪元量,"如何说。
人生自古多离别。
多离别。
年年辜负，海棠时节。
娇娇独坐成愁绝。
胡笳吹落关山月。
关山月。
春来秋去，几番圆缺。"
高观国,"晚云知有关山念，澄霄卷开清霁。
素景分中，冰盘正溢，何啻婵娟千里。
危阑静倚。
正玉管吹凉，翠觞留醉。
记约清吟，锦袍初唤醉魂起。
孤光天地共影，浩歌谁与舞，凄凉风味。
古驿烟寒，幽垣梦冷，应念秦楼十二。
归心对此。
想斗插天南，雁横辽水。
试问妲娥，有谁能为寄。"
向子,"相思懒下床，春梦迷蝴蝶。
入柳又穿花，去去轻如叶。
可堪歧路长，不道关山隔。
无赖是黄鹂，唤起空愁绝。"
丘,"鼓角清雄占云。
喜边尘、今度还静。
一线乍添，长觉皇州日永。
楼外崇牙影转，拥千骑、欢声万井。
太平官府人初见，梦熊三占佳景。
皇恩夜出天闱，云章粲、凤鸾飞动相映。
宝带万钉，与作今朝佳庆。
勋业如斯得也，况整顿、江淮大定。
这回恰好，归朝去、共调金鼎。"
陈著,"风月堂中，画屏不动香猊吐。
珠翘环拥蕊宫仙，双鬓青如许。
相对童颜寿侣。
看庭前、绯袍拜舞。
十洲三岛，柳探春时，梅欺雪处。
甲子花周，自从今日重新数。
碧瑶杯重翠涛深，笑领飞琼语。
此去华筵喜聚。
听传宣、云间紫府。
万分如意，凤诏便蕃，香轩容与。"
向,"宝梳半脱文窗里。
玉软因谁醉。
锦鸳应是懒熏香。
□我水村孤酌、减疏狂。
此时纵有千金笑。
情味如伊少。
带围宽尽莫教知。
嫌怕为侬成病、似前时。"
仇远,"钗头缀玉虫，耿耿东窗晓。
京洛少年游，犹恨归来早。
寒食正梨花，古道多芳草。
今夜试青镫，依旧春花小。"
曹组,"霜落吴江，万畦香稻来场圃。
夜村舂黍。
草屋寒灯雨。
玉粒长腰，沈水温温注。
相留住。
共抄云子。
更听歌声度。"
吕渭老,"小饮破清寒，坐久困花颓玉。
两行艳衣明粉，听阿谁拘束。
丽华百媚坐来生，仙韵动群目。
一曲凤箫同去，倦人间丝竹。"
欧阳修,"珠帘半下香销印。
二月东风催柳信。
琵琶傍畔且寻思，鹦鹉前头休借问。
惊鸿过後生离恨。
红日长时添酒困。
未知心在阿谁边，满眼泪珠言不尽。"
何梦桂,"人间六月。
好是王母瑶池，吹下冰雪。
一片清凉，仙界蕊宫珠阙。
金猊水沉未冷，看瑶阶、九开荚。
尚记得，那年时手种，蟠桃千叶。
庭下阿儿痴绝。
争戏舞、绿袍环。
笑捧金卮，满砌兰芽初茁。
七十古来稀有，且高歌、万事休说。
天未老，尚看他、儿辈事业。"
赵师侠,"日丽风和春昼长。
杏花枝上正芬芳。
无情社雨亦何狂。
一洗娇红啼嫩脸，半开新绿映残妆。
画梁空有燕泥香。"
赵长卿,"潇洒仙源。
夭桃李，曾对华筵。
歌媚惊尘，舞弯低月，满劝金船。
鉴湖烟水连天。
政归棹、红妆斗妍。
花雾香中，人询居士，切莫多传。"
石孝友,"万里羁孤困一箪。
平头四十误儒冠。
舜弦广播薰风暖，邹律潜消黍谷寒。
楼谩倚，剑休弹。
看君行复上金銮。
凤池波里求馀润，肆泥中岂久蟠。"
赵崇,"掩笑轻抬袖，慵妆浅画眉。
嫩晴帘箔玉梅飞。
门外寒轻、疏柳趁黄时。
绾带香罗结，交叉绿玉枝。
看看又误踏青期。
倚遍栏干、心事只春知。"
晁补之,"曾唱牡丹留客饮，明年何处相逢。
忽惊鹊起落梧桐。
绿荷多少恨，回首背西风。
莫叹今宵身是客，一尊未晓犹同。
此身应似去来鸿。
江湖春水阔，归梦故园中。"
赵彦端,"水到桐江镜样清。
有人还似水清明。
尊前无语更盈盈。
翠袖舞衫何日了，白头归去几时成。
老来犹有惜花情。"
黄庭坚,"黄菊枝头生晓寒。
人生莫放酒杯乾。
风前横笛斜吹雨，醉里簪花倒著冠。
身健在，且加餐。
舞裙歌板尽清欢。
黄花白发相牵挽，付与时人洗眼看。"
李处全,"九天圆月。
香尘碎玉，素涛翻雪。
石乳香甘，松风汤嫩，一时三绝。
清宵好尽欢娱，奈明日、扶头怎说。
整顿颓山，殷勤春露，馀甘齿颊。"
沈端节,"史君标韵如徐庾。
更名节、高千古。
卧治姑溪才小驻。
闲云无定，阳春有脚，又作南昌去。
兴来亭上清歌度。
尽能唱、公诗句。
记取诸生临别语。
从容占对，天颜应喜，千万留王所。"
陈师道,"素手拈花纤软。
生香相乱。
却须诗力与丹青，恐俗手、难成染。
一顾教人微倩。
那堪亲见。
不辞紫袖拂清尘，也要识、春风面。"
张孝祥,"湖海倦游客，江汉有归舟。
西风千里，送我今夜岳阳楼。
日落君山云气，春到沅湘草木，远思渺难收。
徙倚栏杆久，缺月挂帘钩。
雄三楚，吞七泽，隘九州。
人间好处，何处更似此楼头。
欲吊沈累无所，但有渔儿樵子，哀此写离忧。
回首叫虞舜，杜若满芳洲。"
舒づ,"柳桥花坞南城陌。
朱颜绿发长安路。
雨後小池台。
寻常载酒来。
马头今日路。
却望城西去。
斜日下汀洲。
断云和泪流。"
赵彦端,"兽金寒，帘玉润，梅雪印苔絮。
春意如人，易散苦难聚。
几多丝竹深情，池塘幽梦，犹倚赖、与君同住。
旧游处。
谁唤别浦仙帆，风前问征路。
烟雨连江，吹恨正无数。
莫教紫燕归来，红云开後，空怅望、主人轻去。"
晏殊,"江南残腊欲归时。
有梅红亚雪中枝。
一夜前村、间破瑶英拆，端的千花冷未知。
丹青改样匀朱粉，雕梁欲画犹疑。
何妨与向冬深，密种秦人路，夹仙溪。
不待妖桃客自迷。"
姜特立,"宦途险，问急流勇退，几人闻早。
自别修门今正是，一纪生朝还到。
绿野风光，平泉草木，争似梅山好。
园林如画，芰荷香泛芳沼。
早晚玉节来临，君恩踵至，金印应如斗。
好是华堂开宴处，歌舞管弦声奏。
海上蟠桃，山中仙杏，共劝长生酒。
莫辞沈醉，年年此会依旧。"
周邦彦,"双阙笼嘉气，寒威日晚，岁华将暮。
小院闲庭，对寒梅照雪，淡烟凝素。
忍当迅景，动无限、伤春情绪。
犹赖是、上苑风光渐好，芳容将煦。
草荚兰芽渐吐。
且寻芳、更休思虑。
这浮世、甚驱驰利禄，奔竞尘土。
纵有魏珠照乘，未买得流年住。
争如盛饮流霞，醉偎琼树。"
陈三聘,"注望晓山，晴色丽、晨餐应饱。
纹平、涨天渺渺。
倚藤枝、撑艇子，昔游曾到。
江山自古，水云转好。
怅年来、心纵在，盟寒鸥鸟。
故人中、黑头渐少。
问几时、寻旧约，石矶重扫。
一竿钓月，鬓霜任老。"
史浩,"好景侬家披得去。
前村雪屋云深处。
一棹清歌归晚浦。
真佳趣。
知谁画得归缣素。"
辛弃疾,"倦客新丰，貂裘敝、征尘满目。
弹短铗、青蛇三尺，浩歌谁续。
不念英雄江左老，用之可以尊中国。
叹诗书、万卷致君人，番沈陆。
休感叹，年华促。
人易老，欢难足。
有玉人怜我，为簪黄菊。
且置请缨封万户，竟须卖剑酬黄犊。
叹当年、寂寞贾长沙，伤时哭。"
葛长庚,"当初误触，紫微君、谪下神霄玉府。
醉後骑龙吹铁笛，酒醒不知何处。
绛阙寥寥，红尘扰扰，老泪滂如雨。
人间天上，桑田沧海如许。
遥想十二楼前，琪花开已遍，鸾歌鹤舞。
梦到三天还又落，愁听空中箫鼓。
独倚阑干，笑拈花片，细写思归字。
东风还会，为伊吹上天去。"
刘埙,"酸风泠泠。
哀笳吹数声。
碎雨冥冥。
泣瑶英。
花心路，芙蓉城。
相思几回魂惊。
肠断坟草青。"
曾觌,"凤翼双双，金泥细细。
四弦斜抱拢纤指。
紫檀香暖转春雷，嘈嘈切切声相继。
弱柳腰肢，轻云情思。
曲中多少风流事。
红牙拍碎少年心，可怜辜负尊前意。"
柳永,"倚危楼伫立，乍萧索、晚晴初。
渐素景衰残，风砧韵响，双树红疏。
云衢。
见新雁过，奈佳人自别阻音书。
空遣悲秋念远，寸肠万恨萦纡。
皇都。
暗想欢游，成往事、动欷。
念对酒当歌，低帏并枕，翻恁轻孤。
归途。
纵凝望处，但斜阳暮霭满平芜。
赢得无言悄悄，凭阑尽日踟蹰。"
黄庭坚,"襄王梦里。
草绿烟深何处是。
宋玉台头。
暮雨朝云几许愁。
飞花漫漫。
不管羁人肠欲断。
春水茫茫。
欲度南陵更断肠。"
葛胜仲,"雨後春光浓似醉。
著柳催花，节物侵龙忌。
绣褓香阁当日佩。
紫兰宫堕人间世。
歌管停云香吐穗。
碧酒红裳，共祝鱼轩贵。
天上阿环金秘。
龟龄鹤寿三千岁。"
欧阳修,"灯尽垂花月似霜。
薄帘映月两交光。
酒醺红粉自生香。
双手舞馀拖翠袖，一声歌已金觞。
休回娇眼断人肠。"
汪元量,"心中无事气神和。
不觉忻忻言语多。
剑用磨更磨。
害风哥。
割了舌头赶退魔。"
苏轼,"湿云不动溪桥冷。
嫩寒初透东风影。
桥下水声长。
一枝和月香。
人怜花似旧。
花比人应瘦。
莫凭小栏干。
夜深花正寒。"
丘,"门外绮罗入绣。
堂上华灯入昼。
领略一番春，共醉连宵歌酒。
今後。
今後。
如此遨头少有。"
吴文英,"水云共色，渐断岸飞花，雨声初峭。
步帷素袅。
想玉人误惜，章台春老。
岫敛愁蛾，半洗铅华未晓。
舣轻棹。
似山阴夜晴，乘兴初到。
心事春缥缈。
记遍地梨花，弄月斜照。
旧时斗草。
恨凌波路钥，小庭深窈。
冻涩琼箫，渐入东风郢调。
暖回早。
醉西园、乱红休扫。"
张元干,"月转花枝清影疏。
露华浓处滴真珠。
天香遗恨花须。
沐出乌云多态度，晕成娥绿费功夫。
归时分付与妆梳。"
张,"阴阴一架绀云凉。
袅袅千丝翠蔓长。
紫玉乳圆秋结穗，水晶珠莹露凝浆。
相并熟，试新尝。
累累轻翦粉痕香。
小槽压就西凉酒，风月无边是醉乡。"
陈,"梦里不知眠，觉後眠何在。
试问眠身与梦身，那个能祗对。
醉後有人醒，醒了无人醉。
要识三千与大千，不在微尘外。"
姚述尧2,"玉宇无尘露气清。
凭高极目万山横。
霜前白雁初传信，篱下黄花独有情。
乌帽侧，紫萸馨。
尊前醉舞拥飞琼。
明年此会知何处，不是鄱江是帝城。"
李曾伯,"如何则可。
我亦不知其谓我。
隐几焚香。
对酒一壶书一床。
知仁观过。
浑沌翻怜谁凿破。
寄傲南窗。
堪羡渊明滋味长。"
陆游,"小院蚕眠春欲老。
新巢燕乳花如扫。
幽梦锦城西。
海棠如旧时。
当年真草草。
一棹还吴早。
题罢惜春诗。
镜中添鬓丝。"
吴潜,"风韵彻。
满架平平铺雪。
贾女何郎盟共结。
睡浓香更冽。
春去悄怀怎说。
却喜不闻蹄。
月夜时来闲蹀。
故园三载别。"
吴则礼,"晨辉初转。
拜舞金銮殿。
想见对符睿春，天语丁宁见晚。
雍容玉笋班聊，功名早上凌烟。
金鼎刀圭莫惜，愿随鸡犬升仙。"
朱淑真,"巧云妆晚，西风罢暑，小雨翻空月坠。
牵牛织女几经秋，尚多少、离肠恨泪。
微凉入袂，幽欢生座，天上人间满意。
如何暮暮与朝朝，更改却、年年岁岁。"
程,"望皇都清晓，瑞日祥烟，洞开阊阖。
一朵红云，映重瞳日月。
万岁山高，九霞杯暖，正想宸游洽。
绝塞庭琛，重闱天笑，年年仙阙。
韶凤徘徊，蒲鱼演漾，镐酒恩浓，龙蟠建业。
玉琢麟符，分付人中杰。
奠国安民，持将祝寿，乐作君臣悦。
看取头厅，押班称贺，明年天节。"
刘辰翁,"绝北寒声动。
渺黄昏、叶满长安，云迷章贡。
最苦周公千年後，正与莽新同梦。
五十国、纷纷入中。
摇都人歌坞，问何如、昨日菘高颂。
胪九锡，竟谁风。
当初共道擎天重。
奈天教、垓下风寒，滹沱兵冻。
寂寞放翁南园记，带得园柑进奉。
怅回首、何人修凤。
寄语权门趋炎者，这朝廷、不是邦昌宋。
真与赝，可能共。"
洪适,"六月到盘洲，水阁盟鸥鹭。
面面纳清风，不受人间暑。
彩舫下垂杨，深入荷花去。
浅笑擘莲蓬，去却中心苦。"
汪莘,"天下老松有数，人间不记何年。
海心岳顶寺门前。
我欲收成一片。
为向此公传语，却教老子随缘。
龙盘虎踞负青天。
岂若吾身亲见。"
贺铸,"半解香绡扑粉肌。
避风长下绛纱帷。
碧琉璃水浸琼枝。
不学寿阳窥晓镜，何烦京兆画新眉。
可人风调最多宜。"
黄裳,"乾坤生古意，草木起秋声。
移人名利境，梦中惊。
便寻灵宝，凤髓与龟精。
密报黄芽就，紫府门开，道情有个莺莺。
问归含楚山青。
卧影水天明。
松庵谁笑话，见还婴。
鹤归日落，聚散两忘情。
好笑人痴处，白头青冢，世间犹说醒醒。"
张纲,"罗绮争春拥画堂。
翠帷深处按笙簧。
宝奁频炷郁沈香。
海上蟠桃元未老，月中仙桂看馀芳。
何须龟鹤颂年长。"
史浩,"三春正美。
是霁景融和，韶华如绮。
夹岸香红，登墙粉白，开遍故园桃李。
画舸绣帘高卷，锦毂朱轩低倚。
对此际，向池台好处，争倾绿蚁。
醉里。
须醒悟，些子芳菲，造物都谩你。
一瞬光阴，霎时蜂蝶，还付落花流水。
我有大丹九转，真个长春不死。
待得了，把高歌清赏，随缘而已。"
苏轼,"红杏飘香，柳含烟翠拖轻缕。
水边朱户。
尽卷黄昏雨。
烛影摇风，一枕伤春绪。
归不去。
凤楼何处。
芳草迷归路。"
毛滂,"玉人为我殷勤醉。
向醉里、添姿媚。
偏著冠儿钗欲坠。
桃花气暖，露浓烟重，不自禁春意。
绿榆阴下东行水。
渐渐近、凄凉地。
明月侵床愁不睡。
眉儿吃皱，为谁无语，阁住阳关泪。"
辛弃疾,"小小华年才月半。
罗幕春风，幸自无人见。
刚道羞郎低粉面。
傍人瞥见回娇盼。
昨夜西池陪女伴。
柳困花慵，见说归来晚。
劝客持觞浑未惯。
未歌先觉花枝颤。"
刘辰翁,"春日春风掠鬓须。
乱山相对拥寒炉。
彩鞭金胜一时无。
自缕青丝成细柳，更堆残雪当凝酥。
儿童且莫唱皇都。"
晏殊,"杨柳阴中驻彩旌。
芰荷香里劝金觥。
小词流入管弦声。
只有醉饮宽别恨，不须朝暮促归程。
雨条烟叶系人情。"
贺铸,"回首扬州，猖狂十载，依然一梦归来。
但觉安仁愁鬓，几点尘埃。
醉墨碧纱犹锁，春衫白新裁。
认鸣珂曲里，旧日朱扉，闲闭青苔。
人非物是，半晌鸾肠易断，宝勒空回。
徒怅望、碧云销散，明月徘徊。
忍过阳台折柳，难凭陇驿传梅。
一番桃李，迎风无语，谁是怜才。"
赵师侠,"飞花红不聚。
都因夜来雨。
枝头冷落情如许。
东风谁是主。
看看满地，堆却香絮。
但目断、章台路。
残英剩蕊留春住。
春归何处去。
春归何处去。"
辛弃疾,"道德文章传几世。
到君合上三台位。
自是君家门户事。
当此际。
鬼山正抱西江水。
三万六千排日醉。
鬓毛只恁青青地。
江里石头争献瑞。
分明是。
中间有个长生字。"
吴潜,"宫额新涂一半黄。
蔷薇空自效颦忙。
澹然风韵道家妆。
可惜今宵无皓月，尚怜向晓有繁霜。
何妨手拈一枝香。"
郭应祥,"诞节初开七帙祥。
今秋仍喜十分凉。
称觞堂下孙和息，备福人间寿且康。
从庾岭，到章江。
两州元自接封疆。
儿曹此去分风月，莱彩潘舆乐未央。"
侯置,"楼前曲浪归桡急。
楼中细雨春风湿。
终日倚危阑。
故人湖上山。
高情浑似旧。
只枉东阳瘦。
薄晚去来休。
装成一段愁。"
王之望,"去年池馆同君醉，正是花时。
隔院韶辉。
桃李欣欣、如与故人期。
相望两地今千里，还对芳菲。
春色分谁。
雨惨风愁、依旧可怜枝。"
杜安世,"横画功夫想未全。
双双文彩羽仪鲜。
和鸣偕老是天然。
暮雨并深流细草，暖风交颈傍清涟。
羡他真个好因缘。"
毛滂,"曾教风月。
催促花边烟棹发。
不管花开。
月白风清始肯来。
既来且住。
风月闲寻秋好处。
收取凄清。
暖日阑干助梦吟。"
陈允平,"兰屏香暖，松醪味滑，湖蟹荐香橙。
雁宇秋高，凤台人远，明月自吹笙。
轻寒翦翦生襟袖，银漏渐催更。
暗忆年时，桂风庭院，笑并玉肩行。"
苏轼,"寸恨谁云短，绵绵岂易裁。
半年眉绿未曾开。
明月好风闲处、是人猜。
春雨消残冻，温风到冷灰。
尊前一曲为谁哉。
留取曲终一拍、待君来。"
陈亮,"风雨满苹洲。
绣阁银屏一夜秋。
当日袜尘何处去，溪楼。
怎对烟波不泪流。
天际自归舟。
浪卷涛翻一叶浮。
也似我侬魂不定，悠悠。
宋玉方悲庾信愁。"
朱敦儒,"春寒雨妥。
花萼红难破。
绣线金针慵不作。
要见秋千无那。
西邻姊妹丁宁。
寻芳更约清明。
画个丙丁帖子，前阶後院求晴。"
姜特立,"十分天赋好精神。
宫样小腰身。
迷却阳城下蔡，未饶宋玉东邻。
不堪回首，高堂去梦，楚峡归云。
从此好寻夫婿，有书频寄鸿鳞。"
张抡,"人间何处难忘酒。
六花投隙琼瑶透。
火满地炉红。
萧萧屋角风。
飘摇飞絮乱。
浩荡银涛卷。
一盏此时乾。
清吟可那寒。"
魏了翁,"七夕长留河汉女，重阳又属骚人。
只馀八八号佳辰。
中和无与拟，作一家春。
俗事萦人何日了，随缘女嫁男婚。
却将不系自由身。
闲中书日月，随处弄儿孙。"
洪适,"华发苍头，年年更变，白雪轻犯双眉。
六旬过四，七十古来稀。
问柳寻花兴懒，拈筇杖、闲绕园池。
尊中有，青州从事，无意唤琼彝。
人生，何处乐，楼台院落，吹竹弹丝。
奈壮怀销铄，病费医治。
漫道琴弦绿绮，游鱼听、山水谁知。
盘洲怨，盟鸥闲阔，痍鹤立新碑。"
吴儆,"延州积庆，到如今千载，芳传遗绪。
世袭簪缨来旧治，依约棠阴如故。
百里休声，三年遗爱，若迹高今古。
邑人尽道，郎君福过渠父。
州县岂久徒劳，汉家密令，须作三公去。
今入花城称寿处，他日荣归禁路。
黄贴天有，上尊名酒，押赐传天语。
朱颜绿鬓，腰黄绸蹙金缕。"
杨无咎,"看灯花尽落。
更欲换，门外初听剥啄。
一尊赴谁约。
甚不知早暮，忒贪欢乐。
嗔人调谑。
饮芳容、索强倒恶。
渐娇慵不语，迷奚带笑，柳柔花弱。
难藐。
扶归鸳帐，不褪罗裳，要人求托。
偷偷弄搦。
红玉软，暖香薄。
待酒醒枕臂，同歌新唱，怕晓愁闻画角。
问昨宵、可归迟，更休道著。"
晁补之,"小小盈盈珠翠。
忆得眉长眼细。
曾共映花低语，已解伤春情意。
重向溪堂，临风看舞梁州，依旧照人秋水。
转更添姿媚。
舆问阶上，簸钱时节，记微笑，但把纤腰，向人娇倚。
不见还休，谁教见了厌厌，还是向来情味。"
汪元量,"帝乡春色浓於雾。
谁遣双环堆绣户。
金张公子总封侯，姚魏弟兄皆列士。
碧纱窗下修花谱。
交颈鸳鸯娇欲语。
绛绡新结转官球，桃李仆奴何足数。"
卢祖皋,"人寂寞。
帘外翠阴如幄。
团扇藤床花间错。
雨边残梦觉。
翠浅粉销香薄。
临镜不梳掠。
新恨悠悠无处托。
棋声闲院落。"
程垓,"乌帽侧。
行遍杏花春色。
野意青青分陇麦。
人家烟水隔。
春事莫催行客。
弹指青梅堪摘。
醉倚暮天江拍拍。
雨晴沙路白。"
魏了翁,"尚记春归日，锦绣裹江城。
谁推日驭西去，水认故乡痕。
鱼鸟自飞自跃。
红紫谁开谁落。
天运渺无声。
四序镇如此，当富复亭亭。
是何年，修禊事，畅幽情。
竞传元已天气，别是一般清。
便引郑郊溱洧。
不道孔门沂泗。
大道掌如平。
待挽迷津者，都向此中行。"
苏轼,"欲执河梁手，还升月旦堂。
酒阑人散月侵廊。
北客明朝归去、雁南翔。
窈窕高明玉，风流郑季庄。
一时分散水云乡。
惟有落花芳草、断人肠。"
刘辰翁,"游赏竞。
看取落红阵阵。
花睡不成娇似病。
春寒空受尽。
旧日不知繁盛。
欲饮如今无兴。
恨满东风无绿鬓。
东风还自恨。"
史达祖,"翦柳章台，问梅东阁，醉中携手初归。
逗香帘下，璀璨镂金衣。
正依约、冰丝射眼，更荏苒、蟾玉西飞。
轻尘外，双鸳细蹙，谁赋洛滨妃。
霏霏。
红雾绕，步摇共鬓影，吹入花围。
管弦将散，人静烛笼稀。
泥私语、香樱乍破，怕夜寒、罗袜先知。
归来也，相偎未肯入重帏。"
柳永,"梦觉纱窗晓。
残灯掩然空照。
因思人事苦萦牵，离愁别恨，无限何时了。
怜深定是心肠小。
往往成烦恼。
一生惆怅情多少。
月不长圆，春色易为老。"
向子,"人如濯濯春杨柳，彻骨风流。
脱体温柔。
牵系多情尽未休。
最怜恰恰新眠起，云雨初收。
斜倚琼楼。
叶叶眉心一样愁。"
王之道,"雪晴山色分遥碧。
辉映江南北。
子今东去步蟾宫，看少展、垂天翼。
晚来江上西风息。
算不是新丰客。
明年三月见君时，庆章绶、纡铜墨。"
张孝祥,"暗潮清涨蒲塘晚。
断云不隔东归眼。
堂上晚风凉。
藕花开处香。
夜航人不渡。
白鹭双飞去。
待得月华生。
携筇独自行。"
王以宁,"眼看西园红与紫，年来几度芳菲。
吾生四十渐知非。
祗思青箬笠，江上雨霏霏。
饮酒但知寻夏季，不须远慕安期。
丹成仙去是何时。
龟藏何必学，春日正迟迟。"
魏了翁,"宇宙中间，还独笑、谁疏谁密。
正从容行处，山停川溢。
锺鼎勒铭模物象，山林赐路开行荜。
要不如、胸次祗熙熙，无今昔。
便百中，穿牙戟。
怕六凿，生虚室。
为幽香小伫，旋供吟笔。
人事未须劳预虑，天公浑不消余力。
看雨馀、云卷约帘旌，明红日。"
陆游,"早岁入皇州。
尊酒相逢尽胜流。
三十年来真一梦，堪愁。
客路萧萧两鬓秋。
蓬峤偶重游。
不待人嘲我自羞。
看镜倚楼俱已矣，扁舟。
月笛烟蓑万事休。"
刘辰翁,"东风似客。
醉里落花南又北。
客似东风。
携手斜阳一笑中。
佳人怨我。
不寄江南春一朵。
我怨佳人。
憔悴江南不似春。"
李处全,"心事知谁许。
政吾曹、辞弄翰，邀凉蠲暑。
节物於人俱可喜，今夕渠偏媚妩。
笑曝腹、书生风度。
河鼓天孙非世俗，纵惊云、急雨休轻诉。
忆倾盖，便如故。
良辰欢意宽离绪。
称仙家、瑶台缥缈，霓裳掀举。
应想尘寰空怅望，月路谁曾隔阻。
是处有、绮窗朱户。
我爱五湖烟水阔，待扁舟，寻到机处。
访婺女，共女。"
赵彦端,"十载长安桃李梦，年来镜净尘空。
忽传彩笔小笺红。
满怀秋思，倾倒为芙蓉。
莫恨霜浓开较晚，尊前元有春风。
酣娇肯为别人容。
试携银烛，斜照绿波中。"
叶梦得,"梦里江南浑不记，祗君幽户难忘。
夜来急雪绕东堂。
竹窗松径里，何处问归航。
瓮底新醅应已熟，一尊知与谁尝。
会须雄笔卷苍茫。
雪涛声隐户，琼玉照颓墙。"
刘克庄,"往日封章，曾耸动、君王颜色。
今似得、三闾公子，四明狂客。
古不能箝言者口，天方欲寿中朝脉。
算人间、岂有病无医，须针石。
年冉冉，袍犹碧。
心耿耿，头先白。
笑臣舒迂缓，臣山愚直。
拂袖归来羞炙手，望尘拜了难伸膝。
把富春濑与首阳山，图斋壁。"
管鉴,"一雨洗烦溽，天气爽如秋。
江山佳处，眼明重见旧交游。
去国三千馀里，俯视朝宗一水，共笑此生浮。
幸我扁舟具，归欲问菟裘。
叹君才，方进用，岂容休。
銮坡凤沼，情知不为蜀人留。
便恐升沈各异，後日相逢无处，别语易成愁。
记取平安使，时访荻花洲。"
晁补之,"炎天畏景。
午漏那堪永。
何苦相仍愁簿领。
短壑清溪牵兴。
瑶台月下曾逢。
何由却睹冰容。
一笑为驱烦暑，故人元是清风。"
陈允平,"百媚春风面。
凤箫催、绿么舞遍。
玉鸾钗、半溜乌云乱。
悄疑是、梦中见。
曲叹弓弯袖敛。
绣芙蓉、香尘未断。
买一笑、千金拼。
共醉倚、画屏暖。"
史浩,"祝寿祝寿。
筵开锦绣。
拈起香来玉也似手。
拈起盏来金也似酒。
祝寿祝寿。
命比乾坤久。
长寿长寿。
松椿自此碧森森底茂。
乌兔从他汨轳轳底走。
长寿长寿。"
葛长庚,"岁去年来，思量人生，空自沈埋。
既这回冬至，一阳来复，便须修炼，更莫疑猜。
好个鼎炉，见成铅汞，片晌工夫结圣胎。
人身里，三千世界，十二楼台。
周年造化安排。
只在这些些真妙哉。
要先擒日月，後攒星斗，黄庭中畔，化作琼瑰。
谁会天机，分明说破，恰似江头雪里梅。
丹成後，做些功行，归去蓬莱。"
吴文英,"榴花依旧照眼。
愁褪红丝腕。
梦绕烟江路，汀菰绿薰风晚。
年少惊送远。
吴蚕老、恨绪萦抽茧。
旅情懒。
扁舟系处，青帘浊酒须换。
一番重午，旋买香蒲浮盏。
新月湖光荡素练。
人散。
红衣香在南岸。"
邓肃,"酒阑携手过回廊。
夜初凉。
月如霜。
笑问木樨，何日吐天香。
待插一枝归斗帐，和云雨，襄王。
如今满目雨新黄。
绕高堂。
自芬芳。
不见堂中，携手旧鸳鸯。
已对秋光成感慨，更夜永，漏声长。"
刘辰翁,"我去就他甚易，他来认我良难。
悟时到处是壶天。
古诗寻一句，危坐看香烟。
金玉满堂不守，菁华岁月空迁。
从今饱饭更安眠。
丹经都不看，闲坐一千年。"
范成大,"送尽残春更出游。
风前踪迹似沙鸥。
浅斟低唱小淹留。
月见西楼清夜醉，雨添南浦绿波愁。
有人无计恋行舟。"
叶梦得,"寄知还倦鸟，对飞云、无心两难齐。
漫飘然欲去，悠然且止，依旧山西。
十亩荒园未遍，趁雨却锄犁。
敢忘邻翁约，有酒同携。
况是岩前新创，带小轩横绝，松桂成蹊。
试凭高东望，云海与天低。
送沧波、浮空千里，照断霞、明灭卷晴霓。
君休笑，此生心事，老更沈迷。"
陈著,"小枕屏儿，面儿素净，吾自爱之。
向春晴欲晓，低斜半展，夜寒如水，屈曲深围。
消得题诗，不须作画，潇洒风流未易涯。
人间世，但此身安处，是十分奇。
笑他富贵家儿。
这长物何为著意□。
便绮罗六扇，何如玉洁，丹青万状，都是钱痴。
假托伊来，遮阑便了，免得惊风侵梦时。
何须泥，要物常随我，不物之随。"
吕胜己,"墙角栽梅分两下。
夹竹穿松，巧傍柴门亚。
不似西湖明月夜。
展开一片江南画。
老子寻芳心已罢。
为爱孤高，结约如莲社。
清静界中观物化。
憧憧门外驰车马。"
方千里,"杨柳依依地垂。
鞠尘波影渐平池。
霏微细雨出鱼儿。
先自别来容易瘦，那堪春去不胜悲。
腰肢宽尽缕金衣。"
沈瀛,"贪而忘止。
贪即生逢饱喜。
一逐贪风。
恨不当初嫁邓通。
残杯剩酒。
食籍名中犹折寿。
若使兼何。
他日阴司罪过多。"
黎廷瑞,"一曲离愁浅黛。
云帆渺渺下烟津。
山长水远客愁新。
柳絮低迷千里梦，桃花荡洋一江春。
小楼疏雨可怜人。"
苏轼,"马趁香微路远，沙笼月淡烟斜。
渡波清彻映妍华。
倒绿枝寒凤挂。
挂凤寒枝绿倒，华妍映彻清波。
渡斜烟淡月笼沙。
远路微香趁马。"
曹勋,"记华堂。
对宝台绛蜡，红艳成行。
乌云髻映，浅浅宫妆。
江梅媚，生嫩脸，莹素质，自有清香。
歌喉稳，按镂版缓拍，娇倚银床。
天外行云驻，轻尘暗落雕梁。
似晓莺历历，琼韵锵锵。
别来久，春将老，但梦里、也思量。
仗何人，细说与，为伊潘鬓成霜。"
郭应祥,"屈指中秋一日期。
雨馀云薄月来迟。
冰轮犹自欠些儿。
世事孰非颠倒相，客居东位主人西。
觞行莫惜醉如泥。"
刘克庄,"江左惟公，争些子、吾其衽发。
谈笑里、旄头泛扫，斗杓旋斡。
投一粒丹元气转，下三数著输棋活。
把晋朝王谢传同看，谁优劣。
飞凯奏，清夔峡。
蠲和籴，宽畿浙。
有三千功行，待从头说。
玉满斟长寿酒，冰轮探借中秋月。
更慈帏、喜见凤将雏，添丹穴。"
苏轼,"西塞山边白鹭飞。
散花洲外片帆微。
桃花流水鳜鱼肥。
自庇一身青箬笠，相随到处绿蓑衣。
斜风细雨不须归。"
向子,"江头苦被梅花恼。
一夜霜须老。
谁将冰玉比精神。
除是凌风却月、见天真。
情高意远仍多思。
只有人相似。
满城桃李不能春。
独向雪花深处、露花身。"
晏几道,"前欢几处笙歌地，长负登临。
月幌风襟。
犹忆西楼著意深。
莺花见尽当时事，应笑如今。
一寸愁心。
日日寒蝉夜夜砧。"
蔡伸,"凌空宝观，乍登临、多少伤离情味。
淼淼烟波吴会远，极目江淮无际。
槛外长江，楼中红袖，淡荡秋光里。
一声横吹，半滩鸥鹭起。
因念邃馆香闺，玉肌花貌，有盈盈仙子。
弄水题红传密意，宝墨银钩曾寄。
泪粉香销，碧云□杳，脉脉人千里。
一弯新月，断肠危栏独倚。"
魏了翁,"人物正寥阔，有美万夫望。
七年填拊方面，帏幄自金汤。
千尺玉龙衔诏，六尺宝照路，载绩满旗常。
富贵姑勿道，难得此芬芳。
尝试看，今古梦，几千场。
人情但较目睫，谁解识方将。
霜落南山秋实，风卷北邻夜燎，世事正匆忙。
海内知公者，只愿寿而臧。"
杨泽民,"泪眼偎人强敛。
鲛绡上、尚馀斑点。
别後何愁不相见。
只愁伊，被旁人，施暗箭。
致得心肠转。
教令得、神魂撩乱。
那更日疏又日远。
恁时节，想难为，看我面。"
晏殊,"小径红稀，芳郊绿遍。
高台树色阴阴见。
春风不解禁杨花，乱扑行人面。
翠叶藏莺，朱帘隔燕。
炉香静逐游丝转。
一场愁梦酒醒时，斜阳却照深深院。"
石孝友,"烛销红，窗送白。
冷落一衾寒色。
鸡唤起，马驰行。
月昏衣上明。
酒香唇，妆印臂。
竟夜人人共睡。
魂蝶乱，梦鸾孤。
知他睡稳无。"
姜夔,"云曰归欤。
纵垂天曳曳，终反衡庐。
扬州十年一梦，俯仰差殊。
秦碑越殿，悔旧游、作计全疏。
分付与、高怀老尹，管弦丝竹宁无。
知公爱山入剡，若南寻李白，问讯何如。
年年雁飞波上，愁亦关予。
临皋领客，向月边、携酒携鲈。
今但借、秋风一榻，公歌我亦能书。"
辛弃疾,"贪数明朝重九。
不知过了中秋。
人生有得许多愁。
惟有黄花如旧。
万象亭中酒。
九江阁上扶头。
城鸦唤我醉归休。
细雨斜风时候。"
陈允平,"楼上钟残人渐定。
庭户沉沉，月落梧桐井。
闷倚琐窗灯炯炯。
兽香闲伴银屏冷。
淅沥西风吹雁影。
一曲胡笳，别後谁堪听。
誓海盟山虚话柄。
凭书问著无言应。"
史达祖,"倦客如今老矣，旧时不奈春何。
几曾湖上不经过。
看花南陌醉，驻马翠楼歌。
远眼愁随芳草，湘裙忆著春罗。
枉教装得旧时多。
向来箫鼓地，犹见柳婆姿。"
袁去华,"烟水阔。
夜久风生苹末。
东舫西船人语绝。
四更山吐月。
客里光阴电抹。
不记离家时节。
楼上单于听未彻。
又催征棹发。"
柳永,"长川波潋滟。
楚乡淮岸迢递，一霎烟汀雨过，芳草青如染。
驱驱携书剑。
当此好天好景，自觉多愁多病，行役心情厌。
望处旷野沈沈，暮云黯黯。
行侵夜色，又是急桨投村店。
认去程将近，舟子相呼，遥指渔灯一点。"
张辑,"飞鸿又作秋空字，凄凄旧游湘浦。
凉思带愁深，渺苍茫何许。
岁华知几度。
奈双鬓、不禁吟苦。
独倚危楼，叶声摇暮，玉阑无语。
尺素。
欲传将，故人远、天涯屡惊回顾。
心事只琴知，漫闲相尔汝。
甚时江海去。
算空负、白苹鸥侣。
更谁与、翦烛西窗，且醉听山雨。"
张纲,"论思厌久，动莼鲈清兴，轻辞丹极。
佩玉腰金归故里，光照湖山秋色。
八座仪刑，九重尊宠，才大今词伯。
汉家豪俊，一时谁是敌。
三径旧日家声，华堂深稳处，频开瑶席。
春在壶中真自有，一境珠宫仙掖。
谭程挥风，罚筹如猬，数因尊前客。
故应元放，举杯狂醉轻掷。"
张孝祥,"滟滟湖光绿一围。
修林断处白鸥飞。
天机云锦蘸空飞。
乞我百弓真可老，为公一饮醉忘归。
扁舟日日弄晴晖。"
柳永,"黄金万缕风牵细。
寒食初头春有味。
烟尤雨索春饶，一日三眠夸得意。
章街隋岸欢游地。
高拂楼台低映水。
楚王空待学风流，饿损宫腰终不似。"
王庭,"朱门映柳画帘垂。
门前闻马嘶。
主人新著绿袍归。
天恩下玉墀。
凭翠袖，拈花枝。
劝教人醉时。
请君听唱碧云词。
倒倾金屈卮。"
辛弃疾,"少日春风满眼，而今秋叶辞柯。
便好消磨心下事，莫忆寻常醉後歌。
可怜白发多。
明日扶头颠倒，倩谁伴舞婆娑。
我定思君拼瘦损，君不思兮可奈何。
天寒将息呵。"
曹勋,"丽景早春时。
正花漏初迟。
东君出震，太和应物，恍惚中立丹基。
天风卦成随象，记合成□□□□□□□必相契。
三千六百火候，密运精微。
蒸入肌肤，嫩红潮颊，自然旧容生辉。
情志。
鄙凡尘，瑶圃满眼，都看桃李。
晴云万叠开异色。
灵光湛湛增秀逸。
与道合。
真境丹房，随时沐浴，亦向朝夕。"
曹勋,"鸣珂揽辔玉霄东。
持节散陈红。
子舍已先多士，一鞭同袅春风。
西瓯旧治，棠阴秀茂，竹马迎逢。
正焙行驰金殿，仙班看缀夔龙。"
洪皓,"耐久芳馨，拟将蜂蜡龙涎亚。
化工裁下。
风韵胜如画。
鼻观先通，顿减沈檀价。
思量也。
梦游吴野。
凭仗神为马。"
程垓,"南月惊乌，西风破雁，又是秋满平湖。
采莲人尽，寒色战菇蒲。
旧信江南好景，一万里、轻觅莼鲈。
谁知道，吴侬未识，蜀客已情孤。
凭高，增怅望，湘云尽处，都是平芜。
问故乡何日，重见吾庐。
纵有荷纫芰制，终不似、菊短篱疏。
归情远，三更雨梦，依旧绕庭梧。"
沈瀛,"岁月如奔箭，屈指又中秋。
去年江上行役，常动故乡愁。
容与碧云亭畔，极目江山千里，隐隐是西州。
日暮天容敛，鸥雁下汀洲。
迥故棹，寻旧里，解客裘。
功名前定，时到安得为淹留。
幸有青编万轴，且又日长无事，莫恁做闲忧。
花下常携酒，明月好登楼。"
晏殊,"春花秋草。
只是催人老。
总把千山眉黛扫。
未抵别愁多少。
劝君绿酒金杯。
莫嫌丝管声催。
兔走乌飞不住，人生几度三台。"
张元干,"吴绫窄，藕丝重。
一钩红。
翠被眠时常要人暖，著怀中。
六幅裙轻风。
见人遮尽行踪。
正是踏青天气好，忆弓弓。"
赵长卿,"槐阴密处啭黄鹂。
午日正长时。
一番过雨，绿荷池面，冷浸琉璃。
红尘不到华堂里，纤楚对蛾眉。
笑偎人道，新词觅个，美底腔儿。"
陈允平,"帘卷苍云，爱初翔凤尾，忽驾虬枝。
青青岁寒自保，越样清奇。
参天溜雨，带疏苔、密藓芳蕤。
天赋与，凌霜傲雪，然山泽风姿。
他年楝梁共许，记雪山巫峡，曾赋新诗。
庭前可人翠幄，葱烟霏。
高标劲节，有青松、绿竹心知。
来试倚，摩挲黛色，一尊相祝齐眉。"
辛弃疾,"千丈清溪百步雷。
柴门都向水边开。
乱云剩带炊烟去，野水闲将日影来。
穿窈窕，历崔嵬。
东林试问几时栽。
动摇意态虽多竹，点缀风流却少梅。"
张孝祥,"朔风弄月吹银霰。
帘幕低垂三面。
酒入玉肌香软。
压得寒威敛。
檀槽乍拈么丝慢。
弹得相思一半。
不道有人肠断。
犹作声声颤。"
张元干,"年华催晚，听尊前偏唱，冲暖欺寒。
乐府谁知，分付点化金丹。
中原旧游何在，频入梦、老眼空潸。
撩人冷蕊，浑似当时，无语低鬟。
有多情多病文园。
向雪後寻春，醉里凭阑。
独步群芳，此花风度天然。
罗浮淡妆素质，呼翠凤、飞舞斓斑。
参横月落，留恨醒来，满地香残。"
曹冠,"会稽藩镇，舟车都会，槐庭燕寝凝香。
禹穴旧踪，兰亭胜致，千岩万壑生光。
舆颂美龚黄。
庆慈闱戏彩，眉寿而康。
寓兴西园，月台风榭赏群芳。"
辛弃疾,"夜语南堂新瓦响，三更急雨珊珊。
交情莫作细沙团。
死生贫富际，试向此中看。
记取他年耆旧传，与君名字牵连。
清风一枕晚凉天。
觉来还自笑，此梦倩谁园。"
王之道,"天迥楼高，日长院静，琴声幽咽。
昵昵恩情，切切言语，似伤离别。
子期何处，漫高山流水，又逐新声彻。
仿佛江上移舟，听琵琶凄切。
休说。
春寒料峭，夜来花柳，弄风摇雪。
大错因谁，算不翅六州铁。
波下双鱼，云中乘雁，嗣音无计，空叹初谋拙。
但愿相逢，同心再绾重结。"
刘克庄,"后土宫中标韵。
天上人间一本。
道号玉真妃。
字琼姬。
我与花曾半面。
流落天涯重见。
莫把玉箫吹。
怕惊飞。"
苏轼,"自古相从休务日，何妨低唱微吟。
天垂云重作春阴。
坐中人半醉，帘外雪将深。
闻道分司狂御史，紫云无路追寻。
凄风寒雨是。
问囚长损气，见鹤忽惊心。"
陈三聘,"东篱黄菊。
细拈香枝人事熟。
少缓芳尊。
且醉侬家麴米春。
老人斋戒。
底事新来移角带。
归梦相关。
明月松江万顷宽。"
魏了翁,"万人遮道，拨不断、争挽房湖逐客。
臣罪既盈应九死，全荷君王矜恻。
况是当年，曾将愚技，十字街头立。
恩波浩荡，孤忠未报涓滴。
世事应若穿杨，一弦不到，前发皆虚的。
自判此生元有分，不管筮违龟食。
靴帽丛中，渔樵席上，无入非吾得。
倚湖一笑，夜深群动皆息。"
管鉴,"小园日日狂风雨。
几阵桃花红去。
惟有绿窗朱户。
春色常如许。
歌声屡唤飞云驻。
销得行人且住。
倒尽玉壶春露。
醉到无愁处。"
刘克庄,"残更难睚抵年长。
晓月凄凉。
芙蓉院落深深闭，叹芳卿、今在今亡。
绝笔无求凰曲，痴心有返魂香。
起来休镊鬓边霜。
半被堆床。
定归兜率蓬莱去，奈人间、无路茫茫。
缘断漫三弹指，忧来欲九回肠。"
吴文英,"空江浪阔。
清尘凝、层层刻碎冰叶。
水边照影，华裾曳翠，露搔泪湿。
湘烟暮合。
□尘袜、凌波半涉。
怕临风、□欺瘦骨，护冷素衣叠。
樊姊玉奴恨，小细疏唇，洗妆轻怯。
汜人最苦，粉痕深、几重愁靥。
花隘香浓，猛熏透、霜绡细摺。
倚瑶台，十二金钱晕半掐。"
杨炎正,"三迳闲情傲落霞。
五湖高兴不浮家。
自斟北斗浸丹砂。
闲把胸中千涧壑，撰成醉处一生涯。
雪楼风月篆岗花。"
刘辰翁,"去年太岁田间土，明日香烟壁下尘。
马上新人红又紫，眼前歌妓送还迎。
钗头燕，胜金。
燕歌赵舞动南人。
遗民植杖唐巾起，闲伴儿童看立春。"
吴泳,"额扣龙墀苦。
对南宫、春风侍女，掉头不顾。
烽火连营家万里，漠漠黄沙吹雾。
莽关塞、白狼玄兔。
如此江山俱破碎，似输棋、局满枰无路。
弹血泪，迸如雨。
轻帆且问夔州戍。
俯江流、桑田屡改，阵图犹故。
抱此孤忠长耿耿，痛恨年华不与。
但月落、荒洲绝屿。
君与鹤山皆人杰，倘功名、到手还须做。
平滟，洗石鼓。"
曹组,"洗妆真态，不作铅华御。
竹外一枝斜，想佳人、天寒日暮。
黄昏小院，无处著清香，风细细，雪垂垂，何况江头路。
月边疏影，梦到消魂处。
结子欲黄时，又须著、廉纤细雨。
孤芳一世，供断有情愁，销瘦却，东阳也，试问花知否。"
范成大,"宝髻双双出绮丛。
妆光梅影各春风。
收灯时候却相逢。
鱼子笺中此宛转，龙香拨上语玲珑。
明朝车马莫西东。"
吴文英,"送秋云万里，算舒卷、总何心。
叹路转羊肠，人营燕垒，霜满蓬簪。
愁侵。
庾尘满袖，便封侯、那羡汉淮阴。
一醉莼丝脍玉，忍教菊老松深。
离音。
又听西风，金井树、动秋吟。
向暮江目断，鸿飞渺渺，天色沈沈。
沾襟。
四弦夜语，问杨琼、往事到寒砧。
争似湖山岁晚，静梅香底同斟。"
晁端礼,"帝里重阳好。
又对短发来吹帽。
满目风光还似旧，奈樽前人老。
暗忆当年，伴侣同倾倒。
夸俊游、争买千金笑。
到如今憔悴，恰似华胥一觉。
此恨何时了。
旧游屈指愁重到。
小曲深坊闲信马，掩朱扉悄悄。
怎得个多情，为我传音耗。
但向伊、耳边轻轻道。
道近来应是，望了卢郎年少。"
张炎,"晴江迥阔。
又客里天涯，还叹轻别。
万里潮生一棹，柳丝犹结。
荷衣好向山中补，共飘零、几年霜雪。
赋归何晚，依依径菊，弄香时节。
料此去、清游未歇。
引一片秋声，都付吟箧。
落叶长安，古意对人休说。
相思只在相留处，有孤芳、可怜空折。
旧怀难写，山阳怨笛，夜凉吹月。"
王质,"江沙带湿。
莎露和烟泣。
落日欲低红未入。
悄悄暮峰凝立。
疏林秀色荒寒。
频频驻骑回看。
应是梧桐影下，秋风蹙碎眉山。"
王十朋,"深深院。
夜雨过，帘栊高卷。
正满槛、海棠开欲半。
仍朵朵、红深红浅。
遥认三千宫女面。
匀点点、胭脂未遍。
更微带、春醪宿醉，袅娜香肌娇艳。
日暖。
芳心暗吐，含羞轻颤。
笑繁杏夭桃争烂漫。
爱容易、出墙临岸。
子美当年游蜀苑。
又岂是、无心眷恋。
都只为、天然体态，难把诗工裁翦。"
吴潜,"百舌搬春春已透。
长驿短亭芳草昼。
家山肠断欲归人，风宿留。
船津候。
一夜朱颜烦恼瘦。
不用寻思闲宇宙。
倦鸟入林云返岫。
小园自有四时花，铺锦绣。
锺醇酎。
尽胜累累悬印绶。"
王之道,"杏靥桃腮俱有。
常避孤芳，独斗红深浅。
犯雪凌霜芳意展。
玉容似带春寒怨。
分得数枝来小院。
依倚铜瓶，标致能清远。
淡月帘栊疏影转。
骚人为尔柔肠断。"
王炎2,"山冥云阴重，天寒雨意浓。
数枝幽艳湿啼红。
莫为惜花惆怅、对东风。
蓑笠朝朝出，沟塍处处通。
人间辛苦是三农。
要得一犁水足、望年丰。"
辛弃疾,"七十古来稀，人人都道。
不是阴功怎生到。
松姿虽瘦，偏耐云寒霜晓。
看君双鬓底，青青好。
楼雪初晴，庭闱嬉笑。
一醉何妨玉壶倒。
从今康健，不用灵丹仙草。
更看一百岁，人难老。"
陈克,"小山戢戢盆池浅。
芳树阴阴转。
红阑干上刺蔷薇。
蝴蝶飞来飞去、两三枝。
绣裙斜立腰肢困。
翠黛萦新恨。
风流踪迹使人猜。
过了斗鸡时节、合归来。"
魏了翁,"只记来时节。
又三年、朱炜过了，恰如时霎。
独立薰风苍凉外，笑傍环湖花月。
多少事、欲拈还辍。
扶木之阴三千丈，远茫茫、无计推华发。
容易过，三十八。
此身待向清尊说。
似江头、泛乎不系，扁舟一叶。
将我东西南北去，都任长年旋折。
风不定、川云如撇。
惟有君恩浑未报，又故山、猿鹤催归切。
将进酒，缓歌阕。"
赵长卿,"云峰初敛，秋荣如洗，庭院金风初扇。
葱葱佳气霭侯门，信天上、麒麟乍见。
祝君此去，飞黄腾踏，日侍凝旒邃冕。
和羹调味早归来，坐看取、蓬莱清浅。"
苏轼,"玉人家在凤凰山。
水云间。
掩门关。
门外行人，立马看弓弯。
十里春风谁指似，斜日映，绣帘斑。
多情好事与君还。
闵新鳏。
拭馀潸。
明月空江，香雾著云鬟。
陌上花开春尽也，闻旧曲，破朱颜。"
赵长卿,"冰塘浅绿生芳草。
枝上青梅小。
柳眉愁黛为谁开。
似向东君、喜见故人来。
碧桃销恨犹堪爱。
妃子今何在。
风光小院酒尊同。
向晚一钩新月、落花风。"
姚述尧2,"嫩绿烟笼碎玉，繁红日护香绡。
故人去後恨迢迢。
独倚危楼情悄。
脉脉望穷云杪，看看月上花梢。
嫩添金鸭任烟消。
杜宇一声春晓。"
邓肃,"海畔山如碧玉簪。
天涯消息叹鱼沈。
赖逢倾国洗愁心。
莫为世情生旅况，且因乐事惜光阴。
明朝红雨已春深。"
曹组,"门外绿阴千顷。
两两黄鹂相应。
睡起不胜情，行到碧梧金井。
人静。
人静。
风动一枝花影。"
黄裳,"天女多情，梨花碎翦，人间赠与多才。
渐瑶池潋滟，粉翘徘徊。
面不禁风力，背人飞去还来。
最清虚好处，遥度幽香，不掩寒梅。
岁华多幸呈瑞，泛寒光，一样仙子楼台。
虽喜朱颜可照，时更相催。
细认沙汀鹭下，静看烟渚潮回。
遣青蛾趁拍，斗献轻盈，且更传杯。"
黄庭坚,"夜永兰堂醺饮，半倚颓玉。
烂熳坠钿堕履，是醉时风景，花暗烛残，欢意未阑，舞燕歌珠成断续。
催茗饮、旋煮寒泉，露井瓶窦响飞瀑。
纤指缓、连环动触。
渐泛起、满瓯银粟。
香引春风在手，似粤岭闽溪，初采盈掬。
暗想当时，探春连云询篁竹。
怎归得，鬓将老，付与杯中绿。"
仇远,"特特问花消息。
结果剩红残白。
芍药可人怜，相约荼シ留客。
消得。
消得。
犹有一分春色。"
杨无咎,"捧杯不管馀酲恶。
玉腕宽金约。
宛转一声清，戛玉敲冰，浑胜鸣弦索。
朱唇浅破桃花萼。
重注鸬鹚杓。
夜永醉归来，细想罗襟，犹有梁尘落。"
贺铸,"盘马楼前风日好。
雪销尘扫。
楼上宫妆早。
认帘箔微开，一面嫣妍笑。
携手别院重廊，窈窕花房小。
任碧罗窗晓。
间阔时多书问少。
镜鸾空老。
身寄吴云杳。
想辘车音，几度青门道。
占得春色年年，随处随人到。
恨不如芳草。"
吕渭老,"高绊袈裟挑纸帔。
一杯茶罢成行计。
路入庐山风细细。
轻弹指。
百千三昧俱游戏。
法椅何曾烧两臂。
谁知纸上无穷意。
欲识普贤真实际。
地。
小炉雪夜和衣睡。"
欧阳修,"花似伊。
柳似伊。
花柳青春人别离。
低头双泪垂。
长江东。
长江西。
两岸鸳鸯两处飞。
相逢知几时。"
翁元龙,"一年箫鼓又疏钟。
爱东风。
恨东风。
吹落灯花，移在杏梢红。
玉靥翠钿无半点，空湿透，绣罗弓。
燕魂莺梦渐惺松。
月帘栊。
影迷。
催趁年华，都在艳歌中。
明日柳边春意思，便不与，夜来同。"
高观国,"歌声凄怨。
是几度诉春，春都不管。
感绿惊红，颦烟啼月，长是为春消黯。
玉骨瘦无一把，粉泪愁多千点。
可怜损，任尘侵粉蠹，舞裙歌扇。
转盼。
尘梦断。
峡里云归，空想春风面。
燕子楼空，玉台妆冷，湖外翠峰眉浅。
绮陌断魂名在，宝箧返魂香远。
此情苦，问落花流水，何时重见。"
赵师侠,"玉壶冰结暮天寒。
朔吹绕阑干。
雪破梢头，香传花外，春信入江南。
巡檐索笑情无限，一点已微酸。
待得黄垂，冥冥烟雨，绿树袅金丸。"
赵彦端,"澹月华灯春夜。
送东风、柳烟梅麝。
宝钗宫髻连娇马。
似记得、帝乡游冶。
悦亲戚之情话。
况溪山、坐中如画。
凌波微步人归也。
看酒醒、凤鸾谁跨。"
辛弃疾,"少年不识愁滋味，爱上层楼。
爱上层楼。
为赋新词强说愁。
而今识尽愁滋味，欲说还休。
欲说还休。
却道天凉好个秋。"
张抡,"割断凡缘，心安神定。
山中采药修身命。
青松林下茯苓多，白云深处黄精盛。
百味甘香，一身清净。
吾生可保长无病。
八珍五鼎不须贪，荤膻浊乱人情性。"
姜夔,"青青官柳，飞过双双燕。
楼上对春寒，卷珠帘、瞥然一见。
如今春去，香絮乱因风，沾径草，惹墙花，一一教谁管。
阳关去也，方表人肠断。
几度拂行轩，念衣冠、尊前易散。
翠眉织锦，红叶浪题诗。
烟渡口，水亭边，长是心先乱。"
张先,"秀眼谩生千媚，钗玉重，髻云低。
寂寂挹妆羞泪，怨分携。
鸳帐愿从今夜，梦长连晓鸡。
小逐画船风月，渡江西。"
柳永,"前时小饮春庭院。
悔放笙歌散。
归来中夜酒醺醺，惹起旧愁无限。
虽看坠楼换马，争奈不是鸳鸯伴。
朦胧暗想如花面。
欲梦还惊断。
和衣拥被不成眠，一枕万回千转。
惟有画梁，新来双燕，彻曙闻长叹。"
赵以夫,"桂香消，梧影瘦，黄菊迷深院。
倚西风，看落日，长江东去如练。
先生底事，有赋飘然。
刚到为田园。
独醒何为，持杯自劝。
未能免。
休把茱萸吟玩。
但管年年健。
千古事、几凭阑。
吾生早、九十强半。
欢娱终日，富贵何时，一笑醉乡宽。
倒载归来，回廊月满。"
赵长卿,"壶天冰雪，消尽虚堂暑。
多谢故人风，送花香传小树。
香风初过，一曲断肠声，如怨诉。
诉闲愁，落落琵琶语。
江边马上，弹指成千古。
泪眼与啼妆，叹风流、只今何处。
芳心役损，触事起悲酸，招玉素。
拨檀槽，整理金衣缕。"
王千秋,"花儿不大，叶儿不美。
只一段、风流标致。
淡淡梳妆，已赛过、骚人兰芷。
古龙涎、怎敢□气。
开时无奈，风斜雨细。
坏得来、零零碎碎。
著意收拾，安顿在、胆瓶儿里。
且图教梦魂旖旎。"
卢祖皋,"护霜云日霭晴空。
锦围中。
卷香风。
弄玉乘鸾，人自蕊珠宫。
天遣岁寒为伴侣，还待得，谪仙翁。
等闲随处是春功。
笑相从。
寸心同。
不羡鱼轩，蝉冕共荣封。
只爱阶庭兰玉秀，梅不老，对乔松。"
陈师道,"晓来误入桃源洞。
恰见佳人春睡重。
玉腕枕香腮。
荷花藕上开。
一扇俄惊起。
敛黛凝秋水。
笑倩整金衣。
问郎来几时。"
方岳,"雁带新霜几多愁。
和月落沧洲。
桂花如许，菊花如许，怎不悲秋。
江山例合闲人管，也白几分头。
去年曾此，今年曾此，烟雨孤舟。"
刘辰翁,"澹澹胭脂浅著梅。
温柔不上避风台。
若比杏桃真未识，夺银胎。
汗面试来慵传粉，酒香浓後暗潮腮。
娇嫩不应醒似醉，倩谁猜。"
张先,"西阁明呈奉诏行。
南床吏部锦衣荣。
中有瀛仙宾与主。
相遇。
平津选首更神清。
溪上玉楼同宴喜。
欢醉。
对堤杯叶惜秋英。
尽道贤人聚吴分。
试问。
也应旁有老人星。"
张孝祥,"瞻跸门前识个人。
柳眉桃脸不胜春。
短襟衫子新来棹，四直冠儿内样新。
秋色净，晓妆匀。
不知何事在风尘。
主翁若也怜幽独，带取妖饶上玉宸。"
魏了翁,"冻雨洗烦浊，烈日霁威光。
逸人去作太守，旗志倍精芒。
莎外马蹄香湿，柳下阴晨润，景气踏苍苍。
夹道气成雾，我独犯颜行。
对颜行，斟尾酒，点头网。
请君此，更伴顷刻笑谭香。
为问锦屏富贵，孰与熙宁谏议，千古蔚仪章。
世道正颓靡，此意傥毋忘。"
宋先生,"搬载渡黄河。
金关牢闭锁。
运九还、须是功多。
光透帘帏红似火。
见金钱、万千朵。
过水涌银波。
充开牛斗过。
进工夫、□□蹉跎。
见个真人便是我。
暗欢喜、笑呵呵。"
吴潜,"兰桡环城数叠。
雾雨侵帘箔。
翠竹交苍树，幽鸟声声如答。
苇岸游绿鸭。
暮山合。
天际浓云罨，水周币。
提携一醉，浊贤清圣欢洽。
瀛洲美景，尽道东南都压。
今日愁颜回笑颊。
飞。
且将萱草归插。"
张炎,"叹江潭树老，杜曲门荒，同赋飘零。
乍见翻疑梦，对萧萧乱发，都是愁根。
秉烛故人归後，花月锁春深。
纵草带堪题，争如片叶，能寄殷勤。
重寻。
已无处，尚记得依稀，柳下芳邻。
伫立香风外，抱孤愁凄惋，羞燕惭莺。
俯仰十年前事，醉後醒还惊。
又晓日千峰，涓涓露湿花气生。"
毛滂,"小桥秀绝。
露湿芙蕖花上月。
月下人人。
花样精神月样清。
谁言见惯。
到了司空情不慢。
丞相无。
若不时醉倩扶。"
石孝友,"屏障重重翠幕遮。
兰膏烟暖篆香斜。
相思树上双栖翼，连理枝头并蒂花。
凤髻，乌纱。
云慵雨困兴无涯。
个中赢取平生事，兔走乌飞一任他。"
吴文英,"翠纱笼袖映红霏。
冷香飞。
洗凝脂。
睡足娇多，还是夜深宜。
翻怕回廊花有影，移烛暗，放帘垂。
尊前不按驻云词。
料花枝。
妒蛾眉。
丁属东风，莫送片红飞。
春重锦堂人尽醉，和晓月，带花归。"
程垓,"不恨残花妥。
不恨残春破。
只恨流光，一年一度，又催新火。
纵青天白日系长绳，也留春得麽。
花院重教锁。
春事从教过。
烧笋园林，尝梅台榭，有何不可。
已安排、珍簟小胡床，待日长闲坐。"
柳永,"近来憔悴人惊怪。
为别後、相思煞。
我前生、负你愁烦债。
便苦恁难开解。
良夜永、牵情无计奈。
锦被里、馀香犹在。
怎得依前灯下，恣意怜娇态。"
向子,"明月山头，古香吹堕青林底。
世情无味。
伴我千岩里。
诗老风流，也向花留意。
歌新拟。
调高难比。
半坐分君醉。"
李清照,"泪湿罗衣脂粉满。
四叠阳关，唱到千千遍。
人道山长山又断。
萧萧微雨闻孤馆。
惜别伤离方寸乱。
忘了临行，酒盏深和浅。
好把音书凭过雁。
东来不似蓬莱远。"
赵长卿,"帘幕轻风洒洒，园林绿荫垂垂。
楝花开遍麦秋时。
雨深芳草渡，蝴蝶正慵飞。
憔悴三春心事，风流一弄金衣。
韶光老尽起深思。
日长庭院里，徙倚听催归。"
方千里,"参差凤铎鸣高屋。
渐惊觉、清眠熟。
看夕阳倒影花阴速。
双燕子、归来宿。
几曲危肠愁易束。
问雪鬓、何时重绿。
料想此情同，应暗损、香肌玉。"
赵长卿,"笙歌间错华筵启。
喜新春新岁。
菜传纤手青丝细。
和气入、东风里。
幡儿胜儿都姑。
戴得更戏。
愿新春已後，吉吉利利。
百事都入意。"
李弥逊,"一枝三四，弄疏英秀色，特地生寒。
刻楮三年，谩夸煮石成丹。
梨花带雨难并，似玉妃、寂寞微潸。
瑶台空阔，露下星坠，零乱风鬟。
记前回、拥盖西园。
花信被山烟，著意邀阑。
盏面横斜，大家月底颓然。
如今万点难缀，共苍苔、打合成班。
诗翁何似，劝春莫交，粉淡香残。"
吕胜己,"人事几时穷，我性偏宜静。
世上谁无富贵心，到了须由命。
闲里且偷安，醉後休教醒。
醉里高歌妙入神，妙处君须听。"
毛滂,"老景萧条，送君归去添凄断。
赠君明月满前溪，直到西湖畔。
门掩绿苔应遍。
为黄花、频开醉眼。
橘奴无恙，蝶子相迎，寒窗日短。"
张继先,"深源密坞，问牧竖樵童，俱迷方所。
蓬纵横，龙蛇出没，玉峡搀空无路。
不恋雁塔荣名，解守鱼渊寒素。
这勤苦。
但坚心自有，神灵呵护。
猛悟。
无回顾。
一点虚明，万劫无今古。
胎息根深，灵泉穴秘，静里运调阳火。
莫问地久天长，管取收因结果。
休轻负。
把天谷真机，与君说破。"
欧阳修,"喜鹊填河仙浪浅。
云早在星桥畔。
街鼓黄昏霞尾暗。
炎光敛。
金钩侧倒天西面。
一别经年今始见。
新欢往恨知何限。
天上佳期贪眷恋。
良宵短。
人间不合催银箭。"
苏庠,"何处所。
门外冷云堆浦。
竹里江梅寒未吐。
茅屋疏疏雨。
谁遣愁来如许。
小立野塘官渡。
手种凌霄今在否。
柳浪迷烟渚。"
郭应祥,"依约滩声杂橹声。
波光隐映月华明。
眼前好景真无尽，身外浮名尽可轻。
穷胜赏，续欢盟。
直饶风雨也须晴。
满头插菊掀髯笑，笑道齐山浪得名。"
蔡伸,"醉击玉壶缺，恨写绿琴哀。
悠悠往事谁问，离思渺难裁。
绿野堂前桃李，燕子楼中歌吹，那忍首重回。
唯有旧时月，远远逐人来。
小庭空，清夜永，独徘徊。
伴人幽怨，一枝潇洒陇头梅。
肠断云帆西去，目送烟波东注，千里接长淮。
为我将双泪，好过楚王台。"
杨炎正,"金莲照夜红，玉腕扶春碧。
曲妙遏云行，人好欺花色。
欢生酒面浓，笑染炉香湿。
饮尽十玻璃，月堕东方白。"
洪适,"音乐。
传佳作。
盖海旌幢开观阁。
绮霞飞渡青油幕。
好是登临行乐。
当时朝汉心倾藿。
望断长安城郭。"
苏轼,"笑怕蔷薇，行忧宝瑟僵。
美人依约在西厢。
祗恐暗中迷路、认馀香。
午夜风翻幔，三更月到床。
簟纹如水玉肌凉。
何物与侬归去、有残妆。"
张炎,"□□□□□浮家。
篷底光阴鬓未华。
停短棹，舣平沙。
流水恐是杏坛花。"
陆游,"阅邯郸梦境，叹绿鬓、早霜侵。
奈华岳烧丹，青溪看鹤，尚负初心。
年来向浊世里，悟真诠秘诀绝幽深。
养就金芝九畹，种成琪树千林。
星坛夜学步虚吟。
露冷透瑶簪。
对翠凤披云，青鸾溯月，宫阙萧森。
琅函一封奏罢，自钧天帝所有知音。
却过蓬壶啸傲，世间岁月。"
吴潜,"午枕神游，晓鸡唱、城关偷度。
俄顷里、笋舆伊轧，征夫前路。
路入江南天地阔，黄云翠浪千千亩。
有皤翁、三五喜相迎，邻田父。
旋策杖，寻幽圃。
旋挈，陈高俎。
疑此身归去，朱陵丹府。
布谷数声惊梦断，纱窗小阵梅黄雨。
把人间、万事一般看，投芳醑。"
王炎2,"胭脂点。
海棠落尽青春晚。
青春晚。
少年游乐，而今慵懒。
春光不可无人管。
花边酌酒随深浅。
随深浅。
牡丹红透，荼シ香远。"
王庭,"城东楼阁连云起。
冠绝辰州市。
莲灯初发万枝红。
也似江南风景、半天中。
花衢柳陌年时静。
划地今年盛。
棚前箫鼓闹如雷。
添个辰溪女子、舞三台。"
姜夔,"渐吹尽、枝头香絮。
是处人家，绿深门户。
远浦萦回，暮帆零乱向何许。
阅人多矣，谁得似、长亭树。
树若有情时，不会得、青青如此。
日暮。
望高城不见，只见乱山无数。
韦郎去也，怎忘得、玉环分付。
第一是、早早归来，怕红萼、无人为主。
算空有并刀，难翦离愁千缕。"
陆游,"归梦寄吴樯。
水驿江程去路长。
想见芳洲初系缆，斜阳。
烟树参差认武昌。
愁鬓点新霜。
曾是朝衣染御香。
重到故乡交旧少，凄凉。
却恐它乡胜故乡。"
洪皓,"试问春归何处。
蜂懒蝶忙来去。
婉娩倦寻芳，偶遂涉园成趣。
莺语。
莺语。
唤起小鱼吹絮。"
秦观,"秋容老尽芙蓉院。
草上霜花匀似翦。
西楼促坐酒杯深，风压绣帘香不卷。
玉纤慵整银筝雁。
红袖时笼金鸭暖。
岁华一任委西风，独有春红留醉脸。"
杨泽民,"水与东风俱秀。
一池春皱。
满庭花卉尽芳菲，只有朵、江梅瘦。
谱里知名自久。
真情难有。
纵然时下有真情，又还似、章台柳。"
沈瀛,"阳春布暖，又还见、光景如梭催逼。
帝里皇都人共道，好个前时春色。
默默暗沈，含颦不语，此意谁人识。
何如索笑，放开说尽端的。
须信漏泄风光，百花头上，报一枝消息。
多少园林应次第，迤逦排红骈白。
金鼎芳滋，玉堂璀璨，趁取佳时节。
东君归後，绿阴依旧南陌。"
陈允平,"草碧铺横野。
带暝色、归鞍卸。
烟葭露苇，满汀鸥鹭，人在图画。
渐一声雁过南楼也。
更细雨、时飘洒。
念徽容、都销瘦，漫将纨素描写。
临镜理残妆，依然是、京兆柔雅。
落叶感秋声，啼浆叹凉夜。
对黄花共说憔悴，相思梦、顿醒西窗下。
两腕玉挑脱，素纤悭半把。"
杨无咎,"日转墙东。
几枝寒影，一点香风。
清不成眠，醉凭诗兴，起绕珍丛。
平生只个情锺。
渐老矣、无愁可供。
最是难忘，倚楼人在，横笛声中。"
魏了翁,"四十之年，头颅如此，岂不自知。
正东家尼父，叹无闻日，鄹人孟子，不动心时。
顾我未能真自信，算三十九年浑是非。
随禄仕，便加齐卿相，於我何为。
人间郁蒸难耐，谁借我五万蒲葵。
上玉台百尺，天连野□，□楼千里，江射晴晖。
此意分明谁与会，但时把瑶笙和月吹。
吾归矣，有鸿相与和，鹤自由飞。"
赵长卿,"年年长见傲寒林。
压群英。
有馀清。
曾被芳心，红日恼诗情。
玉质暗香无限意，偏婉娩，尽轻盈。
今年潇洒照歧亭。
更芳馨。
也峥嵘。
无奈多情，终是惜飘零。
谁与东君收拾取，怕风雨，挫瑶琼。"
刘辰翁,"落日半亭榭，山影没壶中。
苍然欲不可极，迢递未归鸿。
锦织家人何在，春寄故人不到，寂寞听疏钟。
木末见江去，无雪著渔翁。
词舂容，歌慷慨，语玲珑。
岁云暮矣相见，明日是东风。
远想使君台上，携手与人同乐，中夜说元龙。
世事无足语，且看烛花红。"
沈端节,"寻胜去。
湖色净涵疏树。
乃一声何处起。
风铃相应语。
目断遥林修渚。
画出江南烟雨。
山水照人人楚楚。
锦肠生秀句。"
晏几道,"催花雨小，著柳风柔，都似去年时候好。
露红烟绿，尽有狂情斗春早。
长安道。
秋千影里，丝管声中，谁放艳阳轻过了。
倦客登临，暗惜光阴恨多少。
楚天渺。
归思正如乱云，短梦未成芳草。
空把吴霜鬓华，自悲清晓。
帝城杳。
双凤旧约渐虚，孤鸿後期难到。
且趁朝花夜月，翠尊频倒。"
仇远,"眼波横秀。
乍睡起、茸窗倦绣。
甚脉脉、阑干凭晓，一握乱丝如柳。
最恼人、微雨悭晴，飞红满地春风骤。
记帕折香绡，簪敲凉玉，小约清明前後。
昨梦云何处，应只在，春城迷酒。
对溪桃羞语，海棠贪困，莺声唤醒愁仍旧。
劝花休瘦。
看钗盟再合，秋千小院同携手。
回文锦字，寄与知他信否。"
史浩,"□人奉圣□□朝□□□□主□□□□□留伊。
得荷云戏、幸遇文明，尧阶上、太平时。
□□□□何不罢岁□征舞柘枝。"
刘克庄,"曾看洛阳旧谱。
只许姚黄独步。
若比广陵花。
太亏他。
旧日王侯园圃。
今日荆榛孤兔。
君莫说中州。
怕花愁。"
张炎,"近日衰迟，但随分、蜗涎自足。
底须共、红尘争道，顿荒松菊。
壮志已荒圯上履，正音恐是沟中木。
又安知、幕下有词人，归心速。
书尚在，怜鱼腹。
珠何处，惊鱼目。
且依然诗思，灞桥人独。
不用回头看堕甑，不愁抱石疑非玉。
忽一声、长啸出山来，黄粱熟。"
向子,"浅浅妆成淡淡梅。
见梅忆着傍妆台。
书无鸿雁如何寄，肠断催归作麽回。
千种恨，百般猜。
为伊怀抱几时开。
可堪江上风头恶，不放朝云入梦来。"
袁去华,"细雨斜风催日暮。
一梦华胥，记得惊人句。
雾阁云窗歌舞处。
翠峰青嶂无重数。
解佩江头元有路。
流水茫茫，尽日无人渡。
一点相思愁万缕。
几时却跨青鸾去。"
陈德武,"自东君别後，对花柳、愈无聊。
但旅寓年年，梦添夜夜，饭减朝朝。
应怜此情何似，却梅天、风雨正潇潇。
奁玉有谁暖眼，带围漫自松腰。
深沈庭院好香烧。
水远玉人遥。
念信阻鸾笺，调空绿绮，字满鲛绡。
东君也知人意，几黄昏、天际送兰桡。
锦荔堂前载酒，梧桐月下吹箫。"
翁元龙,"街檐插缀翠柳。
憔悴清明後。
泪蜡堆香径，一夜海棠中酒。
枝上酸似豆。
莺声骤。
恨软弹筝手。
眉袖。
嘶骢过尽平芜，绿衬飞绣。
沈红入水，渐做小莲离藕。
亭冷沈香梦似旧。
花瘦。
欲留春住时候。"
赵善括,"雨沐芙蓉秋意清。
可人风月满江城。
怜风爱月方留恋，对月临风又送行。
人渐远，酒须倾。
只凭一醉遣多情。
重来休厌刘郎老，明月清风有素盟。"
仲殊,潇潇暮雨，梨花寒食。
陈著,"晚泊江湾平处。
楚楚苹花自舞。
风翦雨丝轻，江上潮生船去。
看取。
看取。
湿橹不惊鸥鹭。"
高观国,"玉清冰瘦，洗妆初见，春风头面。
等得黄昏月溪寒，爱顾影、临清浅。
历尽冰霜空羞怨。
怨粉香消减。
江北江南旧情多，奈笛里、关山远。"
张抡,"春入山家，杖藜独步登严岫。
野花争秀。
弄蕊香盈袖。
对景开怀，莫遣双眉皱。
春难久。
乱红飞後。
留得韶光否。"
吴文英,"南楼坠燕。
又灯晕夜凉，疏帘空卷。
叶吹暮喧，花露晨秋光短。
当时明月娉婷伴。
怅客路、幽扃俱远。
雾鬟依约，除非照影，镜空不见。
别馆。
秋娘乍识，似人处、最在双波凝盼。
旧色旧香，闲雨闲云情终浅。
丹青谁画真真面。
便只作、梅花频看。
更愁花变梨，又随梦散。"
朱敦儒,"当年弹铗五陵间。
行处万人看。
雪猎星飞羽箭，春游花簇雕鞍。
飘零到此，天涯倦客，海上苍颜。
多谢江南苏小，尊前怪我青衫。"
朱敦儒,"乱红深翠。
楼阁春风外。
胡蝶成团飞照水。
睡鸭无人惊起。
身闲更觉身轻。
酒壶歌扇随行。
芳草绿杨堤畔，一声初听啼莺。"
曹勋,"春到皇居景晏温。
冰轮驾玉上祥云。
烛龙衔耀九重门。
宫掖两仪临舜殿，金莲万斛奉尧尊。
官家慈孝格乾坤。"
王以宁,"云收天碧。
渐风高露冷，群喧初寂。
远浦归舟荒渡口，搴篷横棹堤侧。
一带澄江，十分蟾影，千里寒光白。
襟怀迎爽，有人独步携策。
遥想帘卷琼楼，凭阑凝望，此意知何极。
声断琴箫双凤驾，凌厉飞仙同籍。
问汉乘槎，采珠临海，往事空踪迹。
莫辞吟赏，终宵清景难得。"
王奕,"帆卸西湾侧。
望康庐、老峰面目，旧曾相识。
岁岁滔滔江浪远，回首暮云空碧。
今想见、发痕全白。
眠鹿矶头茅屋烂，问草堂、谁管真泉石。
还更有，青牛迹。
老峰点首如招客。
道十年、玉斗窗间，两成疏觌。
赢得老夫谙阅世，不作少年太息。
看雨馀、依旧青山色。
汶上归来重过我，最峰头、新长芝堪摘。
分半席、共横笛。"
辛弃疾,"长恨复长恨，裁作短歌行。
何人为我楚舞，听我楚狂声。
余既滋兰九畹，又树蕙之百亩，秋菊更餐英。
门外沧浪水，可以濯吾缨。
一杯酒，问何似，身後名。
人间万事，□□常重泰山轻。
悲莫悲生离别，乐莫乐新相识，儿女古今情。
富贵非吾事，归与白鸥盟。"
张炎,"锦街穿戏鼓，听铁马、响春冰。
甚舞绣歌云，欢情未足，早已收灯。
从今便须胜赏，步青青、野色一枝藤。
落魄花间酒侣，温存竹里吟朋。
休憎。
短发。
游兴懒、我何曾。
任蹴踏芳尘，寻蕉覆鹿，自笑无能。
清狂尚如旧否，倚东风、啸咏古兰陵。
十里梅花霁雪，水边楼观先登。"
赵以夫,"天凉来傍荷花饮。
携手看云锦。
城头玉漏已三更。
耳畔微闻新雁、几声声。
兰膏影里春山秀。
久立还成皱。
酒阑天外月华流。
我醉欲眠、卿且去来休。"
周紫芝,"大江流处是庐峰。
苍玉照晴空。
何事浅鬟浓黛，却成烟雨溟。
如今纵有，云涛万顷，翠千重。
传语云间五老，一尊须要君同。"
张抡,"流光转毂。
乌飞兔走争相逐。
火云方见奇峰簇。
飒飒西风，惊堕井梧绿。
隙驹莫叹年华速。
新凉且喜消炎酷。
休将闲事萦心曲。
红滴真珠，初玉醅熟。"
向子,"胶胶扰扰中，本体元来静。
一段澄明绝点埃，世事如泡影。
歇即是菩提，此语须三省。
古道无人著脚行，禾黍秋风冷。"
刘克庄,"嫌杀双轮，驾行客、之燕适粤。
也不喜、船儿无赖，载他江浙。
荡子不归鸳被冷，昭君远嫁毡车发。
叹子规、闲管昔人愁，啼成血。
渭城柳，争攀折。
关山月，空圆缺。
有琵琶改语，锦书难说。
若要人生长美满，除非世上无离别。
算古今、此恨似连环，何时绝。"
姜夔,"淮左名都，竹西佳处，解鞍少驻初程。
过春风十里，尽荠麦青青。
自胡马窥江去後，废池乔木，犹厌言兵。
渐黄昏，清角吹寒，都在空城。
杜郎俊赏，算而今，重到须惊。
纵豆蔻词工，青楼梦好，难赋深情。
二十四桥仍在，波心荡、冷月无声。
念桥边红药，年年知为谁生。"
欧阳修,"越女采莲秋水畔。
窄袖轻罗，暗露双金钏。
照影摘花花似面。
芳心只共丝争乱。
滩头风浪晚。
雾重烟轻，不见来时伴。
隐隐歌声归棹远。
离愁引著江南岸。"
方千里,"为忆仙姿，相思恨、缠绵未足。
从别後、沈郎消瘦，带围如束。
消息三年沈过处，关山千里无飞肉。
算谁知、中有不平心，弹棋局。
空想像，金钗卜。
时畏玩，回纹曲。
许何时重到，琐窗华屋。
长得一生花里活，软红深处鸳鸯宿。
也胜如、骑马著征衫，京尘扑。"
刘镇2,"谁似花翁，长年湖海，蹇驴弊裘。
想江尘醉帽，青楼歌扇，挥金谈笑，惜玉风流。
吴下阿蒙，江南老贺，肯为良田二顷谋。
人间世，算到头一梦，蝼蚁王侯。
悠悠。
吾道何求。
况白首相逢说旧游。
记疏风淡月，寒灯古寺，平章诗境，分付糟丘。
聚散抟沙，炎凉转烛，归去来兮万事休。
无何有，问从前那个，骑鹤扬州。"
石孝友,"收拾眉尖眼尾情。
当筵相见便相亲。
偷传翡翠歌中意，暗合鸳鸯梦里身。
云态度，月精神。
月流云散两无情。
觉来一枕凄凉恨，不敢分明说向人。"
陈著,"淡淡新妆，盈盈娇态，谁道荷花。
料想香肌，不禁畏日，翠盖儿遮。
我来胜赏高歌。
故敛著、芳心为何。
莫是伊花，恨余来晚，欲媚晨霞。"
赵长卿,"谡谡东风作雨寒。
无言独自凭栏干。
绿肥红瘦春归去，恨逼愁侵酒怎宽。
追往事，惜花残。
残花往事总相关。
风光台上伤心处，此意人休作等闲。"
吕渭老,"风荷露竹，秋意侵疏鬓。
微灯曲几。
有帘通桂影。
乍凉衣著，轻明微醉，歌声听稳。
新愁人方寸。
怎不闷。
当初欲凭，燕翼西飞寄归信。
小窗睡起，梁间都去尽。
夜长旅枕先知，秋杪黄花渐近。
一成为伊销损。"
陈允平,"金屋春深，似灼灼娉婷，真真娇艳。
洗净铅华，依旧曲眉丰脸。
犹记舞歇凉州，渐缥缈、碧云缭乱。
白玉环、宝镜偷换。
别後甚时重见。
鸾帏凤席鸳鸯荐。
但空馀、蕙芳兰茜。
天涯柳色青青恨，不入东风眼。
惆怅二十四桥，任落絮、飞花乱点。
奈翠屏、一枕云雨梦，谁惊散。"
陈克,"风露绢绢玉井莲，霓旌绛节会中元。
鬓头未学功名晚，金紫由来称长年。
青作穗，酒如泉。
蓬莱方丈自飞仙。
黄麻敕胜长生，早送夔龙到日边。"
侯置,"雪消楼外山。
正秦淮、翠溢回澜。
香梢豆蔻，红轻犹怕春寒。
晓光浮画戟，卷绣帘、风暖玉钩间。
紫府仙人，花园羽帔星冠。
蓬莱阆苑，意倦游、常戏世间。
佩麟旧都，江左襦裤歌欢。
只恐催归觐，剩宴都、休诉酒杯宽。
明岁应看，钧容舞袖歌鬟。"
杨泽民,"未论离亭话别，涕先泫。
旋涤瑶觯，深挹芳醪，凝愁满眼。
偎人大白须卷。
歌遍。
三劝。
记得当时送□远。
素蟾屡明晦，彩云易散。
後约难知，又却似、阳关宴。
乌丝写恨，帕子分香为郎翦。
愿郎安信频遣。"
苏轼,"玉肌铅粉傲秋霜。
准拟凤呼凰。
伶伦不见，清香未吐，且糠秕吹扬。
到处成双君独只，空无数、烂文章。
一点香檀，谁能借箸，无复似张良。"
柳永,多情到了多病。
吴文英,"兰舟高荡涨波凉。
愁被矮桥妨。
暮烟疏雨西园路，误秋娘、浅约宫黄。
还泊邮亭唤酒，旧曾送客斜阳。
蝉声空曳别枝长。
似曲不成商。
御罗屏底翻歌扇，忆西湖、临水开窗。
和醉重寻幽梦，残衾已断熏香。"
吴文英,"馀香才润鸾绡汗，秋风夜来先起。
雾锁林深，蓝浮野阔，一笛渔蓑鸥外。
红尘万里。
就中决银河，冷涵空翠。
岸觜沙平，水杨阴下晚初舣。
桃溪人住最久，浪吟谁得到，兰蕙疏绮。
砚色寒云，签声乱叶，蕲竹纱纹如水。
笙歌醉里。
步明月丁东，静传环佩。
更展芳塘，种花招燕子。"
晏几道,"二月和风到碧城。
万条千缕绿相迎。
舞烟眠雨过清明。
妆镜巧眉偷叶样，歌楼妍曲借枝名。
晚秋霜霰莫无情。"
黄庭坚,"得意许多时。
长醉赏、月影花枝。
暴风狂雨年年有，金笼锁定，莺雏燕友，不被鸡期。
红旆转逶迤。
悔无计、千里追随。
再来应绾泸南印，而今目下，凄惶怎向，日永春迟。"
向子,"云外遥山是翠眉。
风前杨柳入腰肢。
凌波微步袜尘飞。
倚醉传歌留客处，佯嗔不语人时。
风流态度百般宜。"
韩元吉,"几声残角。
月照梅花薄。
花下有人同醉，风满槛、波明阁。
夜寂香透幕。
酒深寒未著。
莫把玉肌相映，愁花见、也羞落。"
晁补之,"众芳残。
海棠正轻盈，绿鬓朱颜。
碎锦繁绣，更柔柯映碧，纤匀殷。
谁与将红间白，采熏笼、仙衣覆斑斓。
如有意、浓妆淡抹，斜倚阑干。
夭饶向晚春後，惯困欹晴景，愁怕朝寒。
纵有狂雨，便离披损，不奈幽闲。
素李来禽总俗，谩遮映、终羞格疏顽。
谁采顾，斜风教舞，月下庭间。"
王安石,"天寒日暮山谷里。
的砾愁成水。
池上渐多枝上稀。
唯有故人知。"
刘仙伦,"祥云笼昼。
正梅花弄粉，岁寒时候。
长记今朝，瑶台仙子，降作人间明秀。
四德生来全备，绿鬓年年依旧。
更满目，儿妇儿孙，森罗前後。
知否。
笙歌奏。
去岁芳筵，好事今年又。
寿烛高烧，寿词齐唱，满劝长生酒。
元自荣华富贵，况复康宁福寿。
愿此去，等鹤算龟龄，天长地久。"
毛滂,"曲房青琐。
浅笑樱桃破。
睡起三竿红日过。
冷了沈香残火。
东风偏管伊家。
剩教那与华。
谁送一怀春思，玉台燕拂菱花。"
万俟咏,昔年曾共黄花酒，一笑新香。
贺铸,"著春衫。
玉鞭鞭马南城南。
南城南。
柔条芳草，留驻金衔。
粉娥采叶供新蚕。
蚕饥略许携纤纤。
携纤纤。
湔裙淇上，更待初三。"
陈著,"华胄银青气脉，仙风斑白须眉。
儿孙玉雪满庭帏。
家庆人间难比。
浮世事等云过，平生心有天知。
举杯相约小春时。
岁岁梅花里醉。"
蒋捷,"绀露浓。
映素空。
楼观峭玲珑。
粉冻霁英，冷光摇荡古青松。
半规黄昏淡月，梅气山影溟。
有丽人、步依修竹，萧然态若游龙。
绡袂微皱水溶溶。
仙茎清瀣，净洗斜红。
劝我浮香桂酒，环佩暗解，声飞芳霭中。
弄春弱柳垂丝，慢按翠舞娇童。
醉不知何处，惊翦翦、凄紧霜风。
梦醒寻痕访踪。
但留残星挂穹。
梅花未老，翠羽双吟，一片晓峰。"
刘过,"憎憎地。
一捻儿年纪。
待道瘦来肥不是。
宜著淡黄衫子。
唇边一点樱多。
见人频敛双蛾。
我自金陵怀古，唱时休唱西河。"
陈师道,"喧喧车马西郊道。
临行更觉人情好。
住有一年情。
去留千载名。
离歌声欲尽。
只作常时听。
天上玉堂东。
阳春是梦中。"
吴潜,"岁岁登高，算难得、今年美景。
尽敛却、雨霾风障，雾沈云暝。
远岫四呈青欲滴，长空一抹明於镜。
更天教、老子放眉头，边烽静。
数本菊，香能劲。
数朵桂，香尤胜。
向尊前一笑，几多清兴。
安得便如彭泽去，不妨且作山翁酩。
尽古今、成败共兴亡，都休省。"
程大昌,"距春五日。
吉语搀先来饮席。
易卦占新。
八八周轮又再轮。
开年定好。
定把笙歌更药裹。
旧怕无孙。
今已蓝袍拥绣荪。"
杨无咎,"智琼娇额涂黄，为谁种作秋风蕊。
寒香半露，绿帏深护，犹闻十里。
山麝生脐，水沈削蜡，一时羞避。
向钱塘江上，中秋月下，有人暗寻遗子。
不奈书生习气。
对群花、领略风味。
骚人已去，欲纫幽佩，重为湘酹。
天赋风流，友梅兄蕙，舆桃奴李。
向明窗几，纤枝未老，眼明如水。"
王安中,"千山青比妆眉浅。
却奈眉峰远。
玉人元自不禁秋。
更算恼伊深处、月当楼。
分携不见凭阑际。
只料无红泪。
万千应在锦回纹。
嘱付断鸿西去、问行云。"
袁去华,"庭下丛萱翠欲流。
梁间双燕语相酬。
日长帘底篆烟留。
金勒去遥芳草歇，玉箫吹罢紫兰秋。
一年春事只供愁。"
贺铸,"槛外雨波新涨，门前烟柳浑青。
寂寞文园淹卧久，推枕援琴涕自零。
无人著意听。
绪绪风披芸幌，锓锓月到萱庭。
长记合欢东管夜，与解香罗掩绣屏。
琼枝半醉醒。"
吕本中,"渺渺风吹月上，雾挟霜回。
百年心事老相催。
人在夕阳落外。
有梦常嫌去远，无书可恨来迟。
一杯浊酒两篇诗。
小槛黄花共醉。"
史浩,"鹤冷风亭，鸿迷烟渚，晓来雪意填空。
酿成佳瑞，端为兆年丰。
况有神娲妙手，调和得、云彩皆同。
楼台上，铺琼缀玉，随步广寒宫。
天公。
开地轴，八混一，莫辨堤封。
又须教、归禽狡兽沈踪。
坐见花敷万木，谁知道、春已输工。
三杯酒，西湖父老，相与话时雍。"
李之仪,"小篷又泛曾行路。
这身世、如何去。
去了还来知几度。
多情山色，有情江水，笑我归无处。
夕阳杳杳还催暮。
练净空吟谢郎句。
拭祷波神应见许。
帆开风转，事谐心遂，直到明年雨。"
贺铸,"歌笑见馀妍，情生眄睐。
拥髻扬蛾黛。
多态。
小花深院，漏促离襟将解。
恼人红蜡泪。
啼相对。
芳草唤愁，愁来难奈。
兰叶犹堪向谁采。
小楼妆晚，应念斑骓何在。
碧云长有待。
斜阳外。"
杨泽民,"荏苒秋光虚度，玩月池台，登高楼阁。
风传霜信，遍送晓寒侵幕。
凄凉细雨，洒窗飘户，漏永更长，枕单衾薄。
梦里惊鸿唤起，坐对寒，犹听晨漏残角。
先自宿酲似病，共愁造合滋味恶。
虽有丁宁语，怕旁人多口，还类金铄。
如斯情绪，戚戚怎禁牢落。
纵欲凭江鱼寄往，漫霜毫频握。
几时得见，诸事都记著。"
陈克,"胜日萱庭小，西风橘柚长。
天怜扇枕彩衣郎。
乞与淡云纤月、十分凉。
潋滟三危雾，氤氲百濯香。
年来椿树更苍苍。
不用蓝桥辛苦、捣玄霜。"
葛胜仲,"春风野外。
卵色天如水。
鱼戏舞绡纹，似出听、新声北里。
追风骏足，千骑卷高冈，一箭过，万人呼，雁落寒空里。
天穿过了，此日名穿地。
横石俯清波。
竞追随、新年乐事。
谁怜老子，使得暂遨游，争捧手，乍凭肩，夹道游人醉。"
仲并,"举案家风未肯低。
清心端自秀深闺。
芝兰玉树宁馨儿。
早岁安禅灵照女，静中经卷手常携。
声名要与断机齐。"
吴文英,"曲尘犹沁伤心水，歌蝉暗惊春换。
露藻清啼，烟萝澹碧，先结湖山秋怨。
波帘翠卷。
叹霞薄轻绡，泛人重见。
傍柳追凉，暂疏怀袖负纨扇。
南花清斗素靥，画船应不载，坡静诗卷。
泛酒芳筒，题名蠹壁，重集湘鸿江燕。
平芜未翦。
怕一夕西风，镜心红变。
望极愁生，暮天菱唱远。"
赵长卿,"敛愁眉。
恨依依。
肠断关情怨别离。
云中过雁悲。
瘦因谁。
病因谁。
屈指无言忖後期。
此时人怎知。"
吴文英,"问流花，寻梦草，云暖翠微路。
锦雁峰前，浅约昼行处。
不教嘶马飞春，一奁越境，那销尽、红吟绿赋。
送人去。
长丝初染柔黄，晴和晓烟舞。
心事偷占，莺漏汉宫语。
趁得罗盖天香，归来时候，共留取、玉阑春住。"
周邦彦,"万叶战，秋声露结，雁度砂碛。
细草和烟尚绿，遥山向晚更碧。
见隐隐、云边新月白。
映落照、帘幕千家，听数声何处倚楼笛。
装点尽秋色。
脉脉。
旅情暗自消释。
念珠玉、临水犹悲感，何况天涯客。
忆少年歌酒，当时踪迹。
岁华易老，衣带宽、懊恼心肠终窄。
飞散後、风流人阻，蓝桥约、怅恨路隔。
马蹄过、犹嘶旧巷陌。
叹往事、一一堪伤，旷望极。
凝思又把阑干拍。"
刘辰翁,"春汝归欤，风雨蔽江，烟尘暗天。
况雁门厄塞，龙沙渺莽，东连吴会，西至秦川。
芳草迷津，飞花拥道，小为蓬壶借百年。
江南好，问夫君何事，不少留连。
江南正是堪怜。
但满眼杨花化白毡。
看兔葵燕麦，华清宫里，蜂黄蝶粉，凝碧池边。
我已无家，君归何里，中路徘徊七宝鞭。
风回处，寄一声珍重，两地潸然。"
蔡伸,"前度月圆时，月下相携手。
今夜天边月又圆，夜色如清昼。
风月浑依旧。
水馆空回首。
明夜归来试问伊，曾解思量否。"
姚述尧2,"咳唾琼珠璀，精神冰玉寒。
不求名利不谈玄。
明月清风相对、自怡然。
潇洒真仙隐，繁华小洞天。
薰风飒飒度虞弦。
更拥姬姜何惜、醉华年。"
曹勋,"中春膏雨歇，雕阑晓，最好海棠时。
正新梢吐绿，万苞凝露，暖铺云锦，香点胭脂。
向枝上，绪风开秀色，桃李尽成蹊。
朱唇晕酒，脸红微透，翠纱轻卷，红映丰肌。
严宸风光主，临赏处，玉殿丽日迟迟。
天与造化西蜀，浓艳芳菲。
待绣帘卷起，欢奉长乐，内多闲，同宴椒闱。
须是对花满酌，不醉无归。"
李流谦,"归去来兮，吾归何处，旧山闲却岷峨。
雪堂重到，但觉客愁多。
来往真成底事，人应笑、我亦狂歌。
凭阑久，云东不至，举盏酹东坡。
少年，浑妄意，斗冲剑气，雷化龙梭。
到如今，翻羡白鸟沧波。
松柏皆吾手种，依然□、烟蕊霜柯。
君知否，人间尘事，元不到渔蓑。"
苏轼,"满院桃花，尽是刘郎未见。
於中更、一枝纤软。
仙家日月，笑人间春晚。
浓睡起，惊飞乱红千片。
密意难传，羞容易变。
平白地、为伊肠断。
问君终日，怎安排心眼。
须信道，司空自来见惯。"
高观国,"飞花澹澹风，破暖疏疏雨。
香润玉阶尘，翠湿纱窗雾。
钿筝离雁行，宝箧留钗股。
惟有凤楼魂，夜夜江南路。"
葛长庚,"极目飙尘表。
醉酣时、楼中起舞，楼前舒啸。
坐见四山烟雾散，是处落花啼鸟。
忽惊下、九天星斗。
双鹤飞来风露爽，一声声、清唳苍松杪。
奈对景，不酾酒。
旧家三点蓬莱小。
有琼台双阙，长是香花缭绕。
铁笛夜吹金剑吼，恨此瀛洲路杳。
知几度、琪林春老。
闲倚朱阑思昨梦，对江山、感慨无人晓。
但千里，月华皎。"
叶梦得,"一曲青山映小池。
绿荷阴尽雨离披。
何人解识秋堪美，莫为悲秋浪赋诗。
携浊酒，绕东篱。
菊残犹有傲霜枝。
一年好景君须记，正是橙黄橘绿时。"
周邦彦,"山崦笼春，江城吹雨，暮天烟淡云昏。
酒旗渔市，冷落杏花村。
苏小当年秀骨，萦蔓草、空想罗裙。
潮声起，高楼喷笛，五两了无闻。
凄凉，怀故国，朝钟暮鼓，十载红尘。
似梦魂迢递，长到吴门。
闻道花开陌上，歌旧曲、愁杀王孙。
何时见、□□唤酒，同倒瓮头春。"
汪莘,"居士情怀爱小春。
恰如重会面，旧时人。
东君轻笑又轻颦。
如道我，春去却伤心。
青鸟下红巾。
瑶池春信早，莫因循。
柳丝黄日牡丹晨。
相随逐，春浅到春深。"
石孝友,"吟鞭，欹醉帽。
行尽关山古道。
霜满地，水平田。
雁儿声在天。
北沙门，南浦岸。
望得眼穿肠断。
桐树巷，梦云楼。
玉儿应也愁。"
王庭,"琼楼玉宇。
满人寰似、海边洲渚。
蓬莱又还水浅，鲸涛静见，银宫如许。
紫极鸣筲声断，望霓舟何处。
待夜深、重倚层霄，认得瑶池广寒路。
郢中旧曲谁能度。
恨歌声、响入青云去。
西湖近时绝唱，总不道、月梅盐絮。
暗想当年宾从，毫端有惊人句。
谩说枚叟邹生，共作梁园赋。"
黄机,"梧竹因依山尽头。
潇潇疏雨後，几分秋。
轻凉无数入西楼。
凭栏久，满眼动离愁。
飞鹭下汀洲。
怕知鸿雁到，带书否。
诗阄酒戏一齐休。
人如削，身在水边洲。"
陈亮,"横玉叫清宵，帘外月侵残烛。
人在画楼高处，倚阑干几曲。
穿云裂石韵悠扬，风细断远续。
惊落小梅香粉，点一庭苔绿。"
刘辰翁,"看师师、成蝶蝶。
蹙尽不成叠。
欲试搔头，花重怎堪捻。
是谁抛过东墙，今无赤凤，梦得似、那人身捷。
年时腊。
曾笑梅梢和豆，去月忽如荚。
便向龙门，无复钏金接。
待教开到琼林，阆仙重见，又谁念、昆明前劫。"
方千里,"闲愁眉上翠小。
尽春衫宽了。
舞槛孤鸾，严妆羞独照。
王孙音信尚渺。
度寒食、禁烟须到。
趁赏芳菲，今年春事早。"
陆游,"红酥手。
黄酒。
满城春色宫墙柳。
东风恶。
欢情薄。
一怀愁绪，几年离索。
错错错。
春如旧。
人空瘦。
泪痕红鲛绡透。
桃花落。
闲池阁。
山盟虽在，锦书难托。
莫莫莫。"
汪元量,"咸淳十载聪明帝。
不见宋家陵寝废。
暂离绛阙九重天，飞过黄河千丈水。
长春宫殿仙沸。
嘉会今辰为愍忌。
小儒百拜酹霞觞，寡妇孤儿流血泪。"
吴潜,"晓来窗外，正南枝初放，两花三蕊。
千古春风头上立，羞退桃繁李。
姑射神游，寿阳妆褪，色界尘都洗。
竹扉松户，平生所寄聊耳。
堪笑强说和羹，此君心事，指高山流水。
陇驿凄凉，却怕被、哀角城头吹起。
此处关情，为他凝伫，淡月清霜里。
巡檐何事，岁寒相誓而已。"
吕渭老,"晓钗催鬓语南风。
碧涧小桥通。
榆阴短短，露光炯炯，满地花红。
天涯不见归帆影，蜂蝶尽西东。
宿酲渐解，残妆犹在，晓日帘栊。"
高观国,"别浦潮平，远村帆落烟江冷。
征鸿相唤著行飞，不耐霜风紧。
雪意垂垂未定。
正惨惨、云横冻影。
酒醒情绪，日晚登临，凄凉谁问。
行乐京华，软红不断香尘喷。
试将心事卜归期，终是无凭准。
寥落年华将尽。
误玉人、高楼凝恨。
第一休负，西子湖边，江梅春信。"
蒋捷,"稼翁居士，有几多抱负，几多声价。
玉立绣衣霄汉表，曾览八州风化。
进退行藏，此时正要，一著高天下。
黄埃扑面，不成也控羸马。
人道云出无心，才离山後，岂是无心者。
自古达官酣富贵，住住遭人描画。
只有青门，种瓜闲客，千载传佳话。
稼翁一笑，吾今亦爱吾稼。"
陈允平,"残梦绕林塘。
诗添瘦、瘦不似东阳。
正流水荡红，暗通幽径，嫩篁翻翠，斜映回墙。
对握宝筝低度曲，销蜡靓新簧。
莺懒昼长，燕闲人倦，乍亲花簟，慵引壶觞。
帘栊深深地，歌尘静、芳草自碧空厢。
十二画桥，一堤烟树成行。
向杜鹃声里，绿杨庭院，共寻红豆，同结丁香。
春已无多，祗愁风雨相妨。"
辛弃疾,"吴头楚尾。
一棹人千里。
休说旧愁新恨，长亭树、今如此。
宦游吾倦矣。
玉人留我醉。
明日万花寒食，得且住、为佳耳。"
洪适,"四月到盘洲，长是黄梅雨。
屐齿满莓苔，避湿开新路。
极望绿阴成，不见乌飞处。
云采列奇峰，绝胜看庐阜。"
黄机,"绿绮空弹恨未平。
可堪执手送行人。
碧酒谩将珍重意，莫辞斟。
我定忆君吟渭北，君须思我赋停云。
未信高山流水曲，断知音。"
曾觌,"雕车南陌碾香尘。
一梦尚如新。
回首旧游何在，柳烟花雾迷春。
如今霜鬓，愁停短棹，懒傍清尊。
二十四桥风月，寻思只有消魂。"
赵必,"冰肌玉骨为谁癯。
只为故人疏。
憔悴粉销香减，风流不似当初。
聚能几日，匆匆又散，骑鹤西湖。
整整一年相别，到家传语林逋。"
刘克庄,"修禊节。
晋人风味终然别。
终然别。
当时宾主，至今清绝。
等闲写就兰亭帖。
岂知留与人闲说。
人闲说。
永和之岁，暮春之月。"
蔡伸,"水光山影浮空碧。
柳丝摇曳春无力。
柳岸系行舟。
吹箫忆旧游。
旧游堪更忆。
望断迷南北。
千古恨悠悠。
长江空自流。"
吴文英,"丽景长安人海，避影繁华，结庐深寂。
灯窗雪户，光映夜寒东壁。
心凋鬓改，镂冰刻水，缥简离离，风签索索。
怕遣花虫蠹粉，自采秋芸熏架，香泛纤碧。
更上新梯窈窕，暮山澹著城外色。
旧雨江湖远，问桐阴门巷，燕曾相识。
吟壶天小，不觉翠蓬云隔。
桂斧月宫三万手，计元和通籍。
软红满路，谁聘幽素客。"
郭应祥,"去岁簿书丛里过。
生朝也有人来贺。
随分侑尊呼几个。
胡厮和。
愁颜镇日何曾破。
素发如今添老大。
归来方是闲当坐。
旋擘黄柑白堕。
哩　罗。
从他扰扰如旋磨。"
张纲,"岁晚寒凝，正冥舒四叶，梅吐孤芳。
庆诞佳辰，开筵盛集萱堂。
合坐春回锦绣，卷帘处、花簇笙簧。
除乐禁、初许闻韶，应时欢宴何妨。
人言富贵最好，算有谁能兼，福寿康强。
自是仙姿，天教占取恩光。
百和重添宝炬，十分劝、频举瑶觞。
仍教画、家庆新图，要看兰桂成行。"
苏轼,"春事阑珊芳草歇。
客里风光，又过清明节。
小院黄昏人忆别。
落红处处闻啼。
咫尺江山分楚越。
目断魂销，应是音尘绝。
梦破五更心欲折。
角声吹落梅花月。"
朱敦儒,"昨日晴。
今日阴。
楼下飞花楼上云。
阑干双泪痕。
江南人。
江北人。
一样春风两样情。
晚寒潮未平。"
郭应祥,"乐事无过新岁，生辰恰占元宵。
湄湘台下有欢谣。
令尹风流年少。
暂借牛刀凫，宜参豹尾鸡翘。
政成三异合归朝。
试目天边紫诏。"
辛弃疾,"老来情味减，对别酒、怯流年。
况屈指中秋，十分好月，不照人圆。
无情水、都不管，共西风、只等送归船。
秋晚莼鲈江上，夜深儿女灯前。
征衫。
便好去朝天。
玉殿正思贤。
想夜半承明，留教视草，却遣筹边。
长安故人问我，道寻常、泥酒只依然。
目断秋霄落雁，醉来时响空弦。"
葛胜仲,"岩壑萦回云水窟。
林深路断迷烟客。
茅屋数椽携杖舄。
人寂寂。
侵檐万个琅碧。
倦客羁怀清似涤。
更无一点飞埃迹。
溪涨慢流过几席。
寒。
凫点破琉璃色。"
高观国,"凤箫咽。
花底寒轻夜月。
兰堂静，香雾翠深，曾与瑶姬恨轻别。
罗巾泪暗叠。
情人歌声怨切。
殷勤意，欲去又留，柳色和愁为重折。
十年迥凄绝。
念髻怯瑶簪，衣褪香雪。
双鳞不渡烟江阔。
自春来人见，水边花外，羞倚东风翠袖怯。
正愁恨时节。
南陌。
阻金勒。
甚望断青禽，难倩红叶。
春愁欲解丁香结。
整新欢罗带，旧香宫箧。
凄凉风景，待见了，尽向说。"
韩,"五老峰前，九江上、曾生仙客。
相邂逅、贵池亭下，定交金石。
我辈风流宜啸咏，官曹尘冗从煎逼。
且簿书、丛里举清觞，偷闲日。
同一笑，当今夕。
梅正好，香浮白。
便相忘尔汝，醉巾沾湿。
已向琼楼夸意态，似闻金殿传消息。
想君今、归去际风云，应相忆。"
陈克,"芳树阴阴脱晚红。
馀香不断玉钗风。
簿情夫婿花相似，一片西飞一片东。
金翡翠，绣芙蓉。
从教纤媚笑床空。
揉蓝衫子休无赖，只与离人结短封。"
韩,"黄发享颐期，兄弟此时宜告。
见说对床夜雨，世间尘都扫。
青毡堂外瑞峰高，云气拂晴昊。
老大中原人物，在江湖乡保。"
杨泽民,"沈吟暗想狂踪迹。
亲曾作、燕堂客。
赏春风、共醉垂杨陌。
云鬓、金钗侧。
对酒何曾辞大白。
十年後、音尘俱息。
今日走江西，空怅望、荆湖北。"
林正大,"黄河天上派，到东海、去难收。
况镜里堪悲，星星白发，早上人头。
人生尽欢得意，把金尊、对月莫空休。
天赋君材有用，千金散聚何忧。
请君听我一清讴。
锺鼎复奚求。
但烂醉春风，古来惟有，饮者名留。
陈王昔时宴乐，拼十千、斗酒恣欢游。
莫惜貂裘将换，与消千古愁。"
曹勋,"尘埃踏遍长安道。
念云水、归来好。
趁得梅花先春到。
冷云疏雨，暗香寒艳，万玉明清晓。
青鞋黄帽从渠笑。
粲十里、冰姿步时绕。
正怕和风都过了。
已输高士，锦囊翻句，醉後先倾倒。"
石孝友,"你也娇痴。
我也狂迷。
望今生、永不分离。
如何别後，三换梅枝。
是好相知，不相见，只相思。
良辰美景，赏心乐事，□□□负我辜伊。
凤弦再续，鸾鉴重窥。
且等些时，说些子，做些儿。"
康与之,"春光艳冶，游人踏绿苔。
千红万紫竞香开。
暖风拂鼻籁，蓦地暗香透满怀。
荼縻似锦裁。
娇红间绿白，只怕迅速春回。
误落在尘埃。
折向鬓云间、金凤钗。"
陈德武,"新酒初香菊半含。
月也三三。
日也三三。
登高已约上崭岩。
世事相担。
风雨相担。
头上茱萸颠倒簪。
身在河南。
心在江南。
渊明何日解征骖。
俯也何惭。
仰也何惭。"
周紫芝,"雨细欲收还滴。
满一庭秋色。
阑干独倚，无人共说，这些愁寂。
手把玉郎书迹。
怎不教人忆。
看看又是黄昏也，敛眉峰轻碧。"
黄庭坚,"三十年来无孔窍。
几回得眼还迷照。
一见桃花参学了。
呈法要。
无弦琴上单于调。
摘叶寻枝虚半老。
拈花特地重年少。
今後水云人欲晓。
非玄妙。
灵云合破桃花笑。"
张,"筠笼白雁得时双。
一自戏回塘。
冰魂问归何处，明月影中藏。
苹蓼岸，镇相将。
忍思量。
晓昏应是，梦绕江湖，怕见鸳鸯。"
张炎,"记凝妆倚扇，笑眼窥帘，曾款芳尊。
步交枝径，引生香不断，流水中分。
忘了牡丹名字，和露拨花根。
甚杜牧重来，买栽无地，都是消魂。
空存。
断肠草，伴几摺眉痕，几点啼痕。
镜里芙蓉老，问如今何处，绾绿梳云。
拍有旧时归燕，犹自识黄昏。
待说与羁愁，遥知路隔杨柳门。"
高观国,"一色烟云澹不消。
两峰眉黛为谁娇。
春寒犹占木兰桡。
燕子似甘愁寂寞，海棠未肯醉妖娆。
小园嫩约尚萧条。"
张先,"使君欲醉离亭酒。
酒醒离愁转有。
紫禁多时虚右。
苕霄留难久。
一声歌掩双罗袖。
日落乱山春後。
犹有东城烟柳。
青荫长依旧。"
张辑,"江头又见新秋。
几多愁。
塞草连天何处、是神州。
英雄恨，古今泪，水东流。
惟有渔竿明月、上瓜洲。"
陈亮,"不见南师久，谩说北群空。
当场只手，毕竟还我万夫雄。
自笑堂堂汉使，得似洋洋河水，依旧只流东。
且复穹庐拜，会向藁街逢。
尧之都，舜之壤，禹之封。
於中应有，一个半个耻臣戎。
万里腥膻如许，千古英灵安在，磅礴几时通。
胡运何须问，赫日自当中。"
赵彦端,"风露晚珊珊。
洛下湘中接佩环。
急把一杯相劳苦，云端。
只恐冰肌亦自寒。
二客共阑干。
潋潋鲸波吸未乾。
待得月华移十丈，乘欢。
更上层楼极处看。"
高观国,"露条烟叶。
惹长亭旧恨，几番风月。
爱细缕、先轻黄，渐拂水藏鸦，翠阴相接。
纤软风流，眉黛浅、三眠初歇。
奈年华又晚，萦绊游蜂，絮飞晴雪。
依依灞桥怨别。
正千丝万绪，难禁愁绝。
怅岁久、应长新条，念曾系花骢，屡停兰楫。
弄影摇晴，恨闲损、春风时节。
隔邮亭，故人望断，舞腰瘦怯。"
邓肃,"廉纤细雨连天远。
纱窗不隔斜风冷。
花柳自生春。
无聊空闭门。
双双携手处。
回首烟汀暮。
嬉笑在高楼。
知人牢落否。"
向子,"明月光中与客期。
一年秋半两圆时。
娥得意为长计，织女欢盟可恨迟。
瞻玉兔，倒琼彝。
追怀往事记新词。
浩歌直入沧浪去，醉里归来凝不知。"
晏殊,"世间荣贵月中人。
嘉庆在今辰。
兰堂帘幕高卷，清唱遏行云。
持玉盏，敛红巾。
祝千春。
榴花寿酒，金鸭炉香，岁岁长新。"
陈亮,"悄静菊花天，洗尽梧桐雨。
倍九周遭烂熳开，祝寿当头取。
顶戴玉袍黄，叠秀金棱吐。
仙种花容晚节香，人愿争先睹。"
向子,"碧落飞明镜，晴烟幂远山。
扁舟夜下广陵滩。
照我白苹红蓼、一杯残。
初望同盘饮，如何两处看。
遥知香雾湿云鬟。
凭暖琼楼十二、玉栏干。"
吕胜己,"马蹄西路赏春妍。
重来十五年。
好山如带水如环。
红楼罨画闲。
人易老，景如前。
停杯俯逝川。
归舟回首望云烟。
秦人隔洞天。"
张辑,"柳风双燕语。
问有谁留人，岸花去橹。
星辰快平步。
俯圜扉草色，青青如许。
儿童拥路。
玉溪边、当年杜母。
料从今、指点山川，总是绣衣行处。
回顾。
东堂深窈，楚帖长春，竹尊清午。
红云帝所。
摇佩玉，更容与。
把蓬莱一笑，几番清浅，绿野为花作谱。
向花前、三叠琴心，看苍鹤舞。"
张元干,"几明窗乐未央。
熏炉茗碗是家常。
客来长揖对胡床。
蟹眼汤深轻泛乳，龙涎灰暖细烘香。
为君行草写秋阳。"
仇远,"寒食无情，阳春如客。
晚风吹尽繁枝。
落红堆径，小槛立移时。
乐事不堪再省，吴乡远、愁思依依。
谁家燕，斜穿绣幕，轻惹画梁泥。
还知。
人寂寞，殷勤软语，来说差池。
怕王孙归去，芳草离离。
倚翠屏山梦断，无心听、啼鸟催归。
何时向，溪流练带，一舸载鸱夷。"
张,"山矾风味木樨魂。
高树绿堆云。
水光殿侧，月华楼畔，晴雪纷纷。
何如且向南湖住，深映竹边门。
月儿照著，风儿吹动，香了黄昏。"
邓肃,"一重山。
两重山。
山远天高烟水寒。
相思枫叶丹。
菊花开，菊花残。
雁已西飞人未还。
一帘风月闲。"
吴文英,"风响牙签，云寒古砚，芳铭犹在棠笏。
秋床听雨，妙谢庭、春早吟笔。
城市喧鸣辙。
清溪上、小山秀洁。
便向此。
搜松访石，葺屋营花，红尘远避风月。
瞿塘路，随汉节。
记羽扇纶巾，气凌诸葛。
青天万里，料漫忆、莼丝鲈雪。
车马从休歇。
荣华事、醉歌耳熟。
天与此翁，芳芷嘉名，纫兰佩兮琼。"
黄机,"平湖百亩。
种满湖莲叶，绕堤杨柳。
冉冉波光，辉辉烟影，空翠湿沾襟袖。
静惬邻鸡啼午，暖逼沙鸥眠昼。
西园路，更红尘不断，蝶酣蜂瘦。
知否。
堪画处，野荠芜菁，地铺茵绣。
桃李阴边，桑麻丛里，斜矗酒帘夸酒。
竹寺小依山趾，茅店平窥津口。
春又晚，正香风有客，倚阑搔首。"
吴潜,"澹然绝色。
记故园月下，吹残龙笛。
怅望楚云，日日归心大刀折。
犹怕冰条冷蕊，轻点污、丹青凡笔。
可怪底，屈子离骚，兰蕙独前席。
院宇，深更寂。
正目断古邗，暮霭凝积。
何郎旧梦，四十馀年尚能忆。
须索梅兄一笑，但矫首、层霄空碧。
春在手、人在远，倩谁寄得。"
彭元逊,"视春衫、箧中半在，酒痕花露。
恨桃李、如风过尽，梦里故人成雾。
临颍美人，秦川公子，晚共何人语。
对人家、花草池台，回首故园咫尺，未成归去。
昨宵听、危弦急管，酒醒不知何处。
飘泊情多，衰迟感易，无限堪怜许。
似尊前眼底，红颜消几寒暑。
年少风流，未谙春事，追与东风赋。
待他年、君老巴山，共君听雨。"
舒づ,"碎红如绣。
摇曳东风垂彩绶。
拟倩柔条。
约住佳人细柳腰。
蜀江春绿。
争似枝头能结束。
纤手攀时。
欲绾同心寄与谁。"
曹勋,"也爱休官。
也爱清闲。
谢神天、教我愚顽。
眼前万事，都不相干。
访好林峦。
好洞府，好溪山。
日月如盘。
缺又还圆。
自然他、虎踞龙蟠。
河东上下，一撞三关。
看也非悭。
也非易，也非难。"
王千秋,"壮日遇重九，跃马□欢游。
如今何事多感，双鬓不禁秋。
目断五陵台路，无复临高千骑，鼓吹簇轻裘。
霜露下南国，淮汉绕神州。
钓松鲈，斟郢酒，听吴讴。
壮心铄尽，今夕重见紫茱羞。
月落笳鸣沙碛，烽静人耕榆塞，此志恐悠悠。
拟欲堕清泪，生怕菊花愁。"
袁去华,"邃馆金铺半掩，帘幕参差影。
睡起槐阴转午，鸟啼人寂静。
残妆褪粉，松髻云慵不整。
尽无言，手裙带绕花径。
酒醒时，梦回处，旧事何堪省。
共载寻春，并坐调筝何时更。
心情尽日，一似杨花飞无定。
未黄昏，又先愁夜永。"
刘辰翁,"占得春风五日先。
至今住处是开元。
写真若遇丹元子，只著当时宫锦船。
松戴雪，自苍然。
八公花下少如前。
看来天上多辛苦，且住人间五百年。"
葛长庚,"云散雨初晴，蝉噪林逾静。
古寺敲钟暮掩门，灯映琉璃影。
浩气镇长存，昨梦还重省。
独倚阑干啸一声，毛发萧萧冷。"
晁补之,"谓东坡、未老赋归来，天未遣公归。
向西湖两处秋波一种，飞蔼澄辉。
又拥竹西歌吹，僧老木兰非。
一笑千秋事，浮世危机。
应倚平山栏槛，是醉翁饮处，江雨霏霏。
送孤鸿相接，今古眼中稀。
念平生、相从江海，任飘蓬、不遣此心违。
登临事，更何须惜，吹帽淋衣。"
吴潜,"小队旌旗出，画倚嵩竹。
青秧白水无际，中有一犁耕。
听得田翁相语，今岁时年恰好，眨眼是秋成。
老守何能解，持此报皇明。
望家山，千里外，楚云平。
良田二顷，非村非郭枕柴局。
况有檐林香透，更有杨堤阴合，魂梦每宵征。
巴得西风起，吾亦文前程。"
赵善括,"重阳时节。
可怜又是天崖客。
扁舟小泊花溪侧。
细雨斜风，不见秦楼月。
白衣望断无消息。
举觞一笑真难得。
归兮学取陶彭泽。
采菊东篱，悠然见山色。"
王沂孙,"驼褐轻装，狨鞯小队，冰河夜渡流澌。
朔雪平沙，飞花乱拂蛾眉。
琵琶已是凄凉调，更赋情、不比当时。
想如今，人在龙庭，初劝金卮。
一枝芳信应难寄，向山边水际，独抱相思。
江雁孤回，天涯人自归迟。
归来依旧秦淮碧，问此愁、还有谁知。
对东风，空似垂杨，零乱千丝。"
郭应祥,"树底全无一点红。
今年春事又成空。
不须追恨雨和风。
欲去未来多恶况，独眠无寐少欢。
一声啼五更钟。"
蔡伸,"霜寒月满窗，夜永人无寐。
绛腊有馀情，偏照鸳鸯被。
看尽旧时书，洒尽今生泪。
衙鼓已三更，还是和衣睡。"
黄机,"红溅罗裙三月二。
露桃开、柳眠又起。
百尺游丝，莺留燕，判与南园一醉。
历历斜阳明野水。
倚危阑、暮云千里。
说似游人，直须烧烛，早晚绿阴青子。"
姚勉,"秋怀轩豁。
痛饮天机发。
世界只如掌大，算只有、醉乡阔。
烟抹。
山态活。
雨晴波面滑。
艇子慢摇归去，莫搅碎、一湖月。"
刘克庄,"礼乐衣冠，浑靠定、堂堂国老。
出双手、把天裂处，等闲补了。
谢傅东山心未遂，周郎赤壁功犹小。
事难於张赵两元台，扶炎绍。
恢鹤禁，迎商皓。
开兔苑，延枚叟。
喜奎星来聚，旄头都扫。
重译争询裴令貌，御诗也祝汾阳考。
更何须、远向海山求，安期枣。"
王以宁,"艾胜迎薰寿缕长。
碧酒泛绿蒲香。
万家喜气在都粱。
小阁幽轩新料理，舞衫歌扇且传觞。
看君飞步上明光。"
管鉴,"举俗爱重九，我辈更锺情。
良辰好景，赏心乐事古难并。
正是朝廷闲暇，四序均调玉烛，一路庆丰登。
况值循良守，酒与政俱成。
倚危亭，持玉，泛金英。
风高日淡，一天秋色共澄清。
指点云间岳镇，寿与两宫齐久，天地永成平。
岁岁同民乐，持此报君恩。"
吕渭老,"风日困花枝，晴蜂自相趁。
晚来红浅香尽。
整顿腰肢晕残粉。
弦上语，梦中人，天外信。
青杏已成双，新尊荐樱笋。
为谁一和销损。
数著佳期又不稳。
春去也，怎当他，清昼永。"
黄升,"秋色满层霄。
剪剪寒飚。
一襟残照两无聊。
数尽归鸦人不见，落木萧萧。
往事欲魂消。
梦想风标。
春江绿涨水平桥。
侧帽停鞭沽酒处，柳软莺娇。"
石孝友,"乱山叠叠水泠泠。
南北短长亭。
客路如天杳杳，归心能地宁宁。
春光荏苒花期，冷落酒伴飘零。
鬓影黄边半白，烧痕黑处重青。"
朱敦儒,"芙蓉红落秋风急。
夜寒纸帐霜华湿。
枕畔木瓜香。
晓来清兴长。
轻舟青箬笠。
短棹溪光碧。
去觅谢三郎。
芦花何处藏。"
赵长卿,"鸿来燕去。
又是秋光暮。
冉冉流年嗟暗度。
这心事还无据。
寒窗露冷风清。
旅魂幽梦频惊。
何日利名俱赛，为予笑下愁城。"
李流谦,"山数尺。
江草江波同碧。
晚雨吹风才数滴。
行人心更急。
漠漠疏烟如织。
遮断客愁不得。
肠断故园无信息。
灯花闲手剔。"
王之道,"州闾庠序少追随。
俯仰鬓成丝。
仕宦孰逾君达，恩施遍及庭芝。
溪头春日，欢声和气，如见生时。
好对高堂寿母，献酬同醉金卮。"
辛弃疾,"十里深窈窕，万瓦碧参差。
青山屋上，流水屋下绿横溪。
真得归来笑语，方是闲中风月，剩费酒边诗。
点检歌舞了，琴罢更围棋。
王家竹，陶家柳，谢家池。
知君勋业未了，不是枕流时。
莫向痴儿说梦，且作山人索价，颇怪鹤书迟。
一事定嗔我，已办北山移。"
黄裳,"雪云浓。
送愁思，衾寒更怯霜风。
惹起离恨，为光阴恼，人意无穷。
谁省年华屡换，渐作个、浮生玉髯翁。
休易感，新醅泛蚁，且共时同。
相逢。
笑语相契，况驾言游处，山里齐宫。
寂寞时候，自有皓景，粉泽冬容。
先顾丽人期约，痛赏候、花开洛城红。
三十日，回头过尽，喜对春工。"
洪皓,"蜂房馀液。
写就南枝凌正色。
折干垂芳。
点缀如生秘暗香。
寿阳妆样。
纤手拈来簪髻上。
恍若还家。
暂睹真花压百花。"
沈瀛,"野庵吹鼓。
翻腾似与寻常异。
笙萧筝笛皆非是。
今日头场，看取些儿戏。
心中无事无萦系。
村歌数首新来制。
参禅渐渐知滋味。
细语粗言，俱是第一义。"
李弥逊,"紫菊红萸开犯早。
独占秋光老。
酝造一般清，比著芝兰，犹自争多少。
霜刀翦叶呈纤巧。
手拈迎人笑。
云鬓一枝斜，小阁幽窗，是处都香了。"
刘辰翁,"造物反乎覆，白首困耆英。
吟风赏月石上，一笑再河清。
一百八盘道路，二十四桥歌舞，身世梦堪惊。
独酌未能醉，已醉蓦然醒。
别与老，惊相见，几回新。
来时燕栖未稳，满耳又蝉声。
闲忆钱塘江上，两点青山欲白，血石起鞭霆。
此事复安在，相对说平生。"
姜夔,"象笔带香题，龙笛吟春咽。
杨柳娇痴未觉愁，花管人离别。
路出古昌源，石瘦冰霜洁。
折得青须碧藓花，持向人间说。"
晏几道,"秋千散後朦胧月，满院人闲。
几处雕阑。
一夜风吹杏粉残。
昭阳殿里春衣就，金缕初乾。
莫信朝寒。
明日花前试舞看。"
史浩,"夕阳影里东风软，骄马趁香车。
看花妆镜，藏春绣幕，百万人家。
夜阑归去，星繁绛蜡，珠翠鲜华。
笙歌不散，疏锺隐隐，月在梅丫。"
周邦彦,"千红万翠。
簇定清明天气。
为怜他、种种清香，好难为不醉。
我爱深如你。
我心在、个人心里。
便相看、老却春风，莫无些欢意。"
苏庠,"水榭风微玉枕凉。
牙床角簟藕花香。
野塘烟雨罩鸳鸯。
红蓼渡头青嶂远，绿苹波上白鸥双。
淋浪淡墨水云乡。"
李清照,"风韵雍容未甚都。
尊前甘橘可为奴。
谁怜流落江湖上，玉骨冰肌未肯枯。
谁教并蒂连枝摘，醉後明皇倚太真。
居士擘开真有意，要吟风味两家新。"
韩,"香滴滴。
肌肤冰雪娇无力。
娇无力。
秋风凉冷，有谁消得。
洗妆不奈云鬟侧。
璧堂珠院空相忆。
空相忆。
轻颦浅笑，小梅标格。"
魏了翁,"养得儿男百不中。
年年随举子，踏春风。
寿觞庭院燕泥融。
将雏处、长是半西东。
移孝便为忠。
儿行虽在远，母心同。
若将一念答天公。
归来拜，也胜橘双红。"
朱敦儒,"东方千骑拟三河。
灯夕试春罗。
想是蟾宫高会，暂留暮雨娥。
使君燕喜，王孙赋就，桃叶秋波。
弱柳移来娇舞，落梅换了行歌。"
贺铸,"烟柳春梢蘸晕黄。
井阑风绰小桃香。
觉时帘幕又斜阳。
望处定无千里眼，断来能有几回肠。
少年禁取恁凄凉。"
晏几道,"小梅枝上东君信。
雪後花期近。
南枝开尽北枝开。
长被陇头游子、寄春来。
年年衣袖年年泪。
总为今朝意。
问谁同是忆花人。
赚得小鸿眉黛、也低颦。"
晏几道,"莺来燕去。
宋玉墙东路。
草草幽欢能几度。
便有系人心处。
碧天秋月无端。
别来长照关山。
一点恹恹谁会，依前凭暖阑干。"
蒋捷,"书楼四面筠帘卷。
微薰起，翠弄悬签丝软。
楼上读书仙，对宝狻霏转。
绣馆钗行云度影，滟寿觥、盈盈争劝。
争劝。
奈芸边事切，花中情浅。
金奏未响昏蜩，早传言放却，舞衫歌扇。
柳雨一窝凉，再展开湘卷。
万颗蕖心琼珠辊，细滴与、银朱小砚。
深院。
待月满廊腰，玉笙又远。"
叶梦得,"舵楼横笛孤吹，暮云散尽天如水。
人间底事，忽惊飞堕，冰壶千里。
玉树风清，漫披遥卷，与空无际。
料嫦娥此夜，殷勤偏照，知人在、千山里。
常恨孤光易转，仗多情、使君料理。
一杯起舞，曲终须寄，狂歌重倚。
为问飘流，几逢清影，有谁同记。
但尊中有酒，长追旧事，拚年年醉。"
蔡伸,"我心坚。
你心坚。
各自心坚石也穿。
谁言相见难。
小窗前。
月婵娟。
玉困花柔并枕眠。
今宵人月圆。"
王义山,"沆瀣金茎露，清洁玉壶冰。
分明昨夜，光见南极老人星。
山甫秀锺崧岳，传说上符箕尾，造物为时生。
一代词科伯，飞上到蓬瀛。
紫薇天，丹禁地，掌丝纶。
盘洲益国，个样人物只三人。
辞却翰林风月，故就湖湘霖雨，天下共为春，试看玉堂□，太半秉洪钧。"
冯取洽,"宝镜缘空，玉簪点水，荡摇千顷寒光。
正江妃月姊，斗理明妆。
扶阑一笑开诗眼，少容我、吟讽其旁。
一川风露，满怀冰雪，云海弥茫。
不妨倚醉乘狂。
问天公觅取，几曲渔乡。
听小楼哀管，偷弄初凉。
夜深欢极忘归去，锦江酿透碧筒香。
对花无语，花应笑我，不似张郎。"
洪适,"南浦山罗列，东湖水渺弥。
主人好客过当时。
斗转参横时候、醉如泥。
莫管莺声老，从它柳絮飞。
野园春色别无奇。
船上有花多酒、未须归。"
陈著,"潇洒琴帘，月灯归後新谐好。
青云香里共清风，消得金花诰。
争奈天颠地倒。
好光阴、都惊散了。
更听人说，七七年时，多多烦恼。
捱到如今，信知空挂闲怀抱。
天於负处最饶人，颦也翻成笑。
牢闭柴门自好。
对梅花、杯盘草草。
满前儿女，耐後夫妻，齑盐偕老。"
范成大,"竹里行厨，来问讯、诸侯宾老。
春满座、弹丝未遍，挥豪先了。
云避仁风收雨脚，日随和气薰林表。
向尊前、来访白髯公，衰何早。
志千里，功名兆。
光万丈，文章耀。
洗水壶胸次，月秋霜晓。
应念一堂尘网暗，故将百和香云绕。
算赏心、清话古来多，如今少。"
辛弃疾,"飞流万壑，共千岩争秀。
孤负平生弄泉手。
叹轻衫短帽，几许红尘，还自喜，濯发沧浪依旧。
人生行乐耳，身後虚名，何似生前一杯酒。
便此地、结吾庐，待学渊明，更手种、门前五柳。
且归去、父老约重来，问如此青山，定重来否。"
张炎,"温泉浴罢，酣酒才苏，洗妆犹湿。
落暮云深，瑶台月下逢太白。
素衣初染天香，寻东风倾国。
惆怅东栏，炯然玉树独立。
只恐江空，顿忘却、锦袍清逸。
柳迷归院，欲远花妖未得。
谁写一枝淡雅，傍沈香亭北。
说与莺莺，怕人错认秋色。"
向子,"烟树无重数。
不碍相思路。
晚云分外欲增愁。
更那堪疏雨、送归舟。
雨来还被风吹去。
陨泪多如雨。
拟题双叶问离忧。
怎得水随人意、肯西流。"
秦观,"南来飞燕北归鸿。
偶相逢。
惨愁容。
绿鬓朱颜，重见两衰翁。
别後悠悠君莫问，无限事，不言中。
小槽春酒滴珠红。
莫匆匆。
满金锺。
饮散落花流水、各西东。
後会不知何处是，烟浪远，暮云重。"
吴儆,"少陵未老。
曾把千人军独扫。
发白眵昏。
却作天涯流落人。
只堪合眼。
夜直谁能潜入伴。
斗酒西凉。
何似卑栖且远方。"
姜夔,"看垂杨连苑，杜若侵沙，愁损未归眼。
信马青楼去，重帘下，娉婷人妙飞燕。
翠尊共款。
听艳歌、郎意先感。
便携手、月地云阶里，爱良夜微暖。
无限。
风流疏散。
有暗藏弓履，偷寄香翰。
明日闻津鼓，湘江上，催人还解春缆。
乱红万点。
怅断魂、烟水遥远。
又争似相携，乘一舸、镇长见。"
贺铸,"雪絮雕章。
梅粉华妆。
小芒台、榧机罗湘素，鼓铜蟾砚滴，金雕琴写，玉燕钗梁。
五马徘徊长路，漫非意、凤求凰。
认兰情、自有怜才处，似题桥贵客，栽花潘令，真画眉郎。"
王以宁,"快雨疏风六月凉。
貂蝉人著彩衣裳。
肃然心拜玉炉香。
相国趣还调鼎鼐，潘舆指日下潇湘。
秋来江上接归航。"
吴潜,"芳景无多，又还是、乱红飞坠。
空怅望、昭亭深处，家山桃李。
柳眼花心都脱换，蜂须蝶翅难沾缀。
谩相携、一笑竞良辰，春醪美。
金兽艺，香风细。
金凤拍，歌云腻。
尽秦箫燕管，但逢场尔。
只恐思乡情味恶，怎禁寒食清明里。
问此翁、不止四宜休，翁归未。"
周密,"烟水阔。
高林弄残照，晚蜩凄切。
碧砧度韵，银床飘叶。
衣湿桐阴露冷，采凉花、时赋秋雪。
叹轻别。
一襟幽事，砌蛩能说。
客思吟商还怯。
怨歌长、琼壶暗缺。
翠扇恩疏，红衣香褪，翻成消歇。
玉骨西风，恨最恨、闲却新凉时节。
楚箫咽。
谁倚西楼淡月。"
刘克庄,"上林全树，曾借君栖宿。
朝过瑶台暮群玉。
忽翩然、脱下宫锦袍来，□□□，却向齐州受。
等闲挥醉笔，咳唾千篇，长与诗家窃膏馥。
身是酒星文星，刚被诗人，□唤做、禁中颇牧。
便散发、骑鲸去何妨，从我者谁欤，安期徐福。"
陆游,"华表又千年，谁记驾云孤鹤。
回首旧曾游处，但山川城郭。
纷纷车马满人间，尘土污芒。
且访葛仙丹井，看岩花开落。"
卢炳,"风驭过姑射，云挹浮丘。
丁宁月姊，为我澄霁一天秋。
尽展冰奁玉鉴，要看瑶台银阙，万里冷浮光。
分与世间景，好在水边楼。
想霓裳，呈妙舞，起清讴。
蓝桥何处，试寻玉杵恣追游。
拟待铅霜捣就，缓引琼浆沈醉，谁信是良筹。
长啸跨鲸背，不必愿封留。"
史浩,"一盏阳和，分明至珍无价。
解教人、哩哩。
把胸中，些磊块，一时熔化。
悟从前，恁区区，总成虚假。
何妨竟夕，交酬玉觞金。
更休辞、醉眠花下。
待明朝，红日上，三竿方罢。
引笙歌，拥珠玑，笑扶归马。"
杜安世,"红颜绿鬓催人老。
世事何时了。
君心天意与年光。
春花未遍已秋霜。
为谁忙。
樽前正好闲风月。
莫话生离别。
直饶终日踏红尘。
浮名浮利枉劳神。
更愁萦。"
贺铸,"天与多情不自由。
占风流。
云闲草远絮悠悠。
唤春愁。
试作小妆窥晚镜，淡蛾羞。
夕阳独倚水边楼。
认归舟。"
黄机,"上已清明都过了，客愁惟有心知。
子规昨夜忽催归。
驿程那复记，魂梦已先飞。
回首故园花与柳，枝枝叶叶相思。
归来拚得典春衣。
绿阴幽远处，不管尽情啼。"
黄庭坚,"塞雁初来秋影寒。
霜林风过叶声乾。
龙山落帽千年事，我对西风犹整冠。
兰委佩，菊堪餐。
人情时事半悲欢。
但将酩酊酬佳节，更把茱萸仔细看。"
朱敦儒,"乡关散尽当年客。
春风寂寞花无色。
长日掩重门。
江山眼外昏。
画图高挂壁。
嵩少参差碧。
想见卧云人。
松黄落洞门。"
周紫芝,"小春时候。
晴日吴山秀。
霜尚浅，梅先透。
波翻盏，雾暖芙蓉绣。
持寿酒。
仙娥特地回双袖。
试问春多少。
恩入芝兰厚。
松不老，山长久。
星占南极远，家是椒房旧。
君一笑。
金鸾看取人归後。"
舒づ,"十二阑干褰画箔。
取次穿花成小酌。
彩鸾舞罢凤孤飞，回首东风空院落。
杳杳桃源仙路邈。
晴日晓窗红薄薄。
伤春还是懒梳妆，想见绿云垂鬓脚。"
杨冠卿,"苍生喘未苏，贾笔论孤愤。
文采风流今尚存，毫发无遗恨。
凄恻近长沙，地僻秋将尽。
长使英雄泪满襟，天意高难问。"
刘辰翁,"嫩绿如新，娇莺似旧，今吾非故。
空山过雨，留春春去。
似尊前曲曲阳关，行人回首江南处。
漫停云低黯，征衫憔悴，酒痕犹污。
欲语。
浑未住。
记匹马经行，风林烟树。
家山何在，想见绿窗啼雾。
又何堪满目凄凉，故园梦里能归否。
但数声、惊觉行云，重省佳期误。"
史浩,"枝头蓓蕾，褪红绡微露，江南春色。
多谢东风吹半朵，来入骚人瑶席。
粉脸轻红，芳心羞吐，别有真消息。
妆台帘卷，寿阳著意留得。
好是雪满群山，玉纤频拈，泛清波文。
深院相逢人尽道，标格都从天锡。
梦蝶徒劳，霜禽休妒，争奈伊怜惜。
高楼谁倚，寄言休为横笛。"
韩,"一杯易足。
自断此生犹杜曲。
词客哀时，不敢愁来赋别离。
孤城麦秀。
常愧葛洪丹未就。
诗罢长吟。
衰晚迟回违寸心。"
葛长庚,"雨肥梅、亭台初夏。
昙花开向前夜。
纯阳鹤会先三日，何处神仙降驾。
知得也。
□□是、西山彭抗来胎化。
平生性野。
自倒指今年，七旬有六，使节半天下。
焚金兽，毋惜满斟玉。
儿孙况又潇洒。
公今骨相如松在，一掬精神堪画。
於今且。
□□炼、金丹成了为凭藉。
归心莲社。
便做得乃翁，年登八百，未是寿长者。"
朱敦儒,"木落江南感未平。
雨萧萧、衰鬓到今。
甚处是长安路，水连空、山锁暮云。
老人对酒今如此，一番新、残梦暗惊。
又是洒黄花泪，问明年、此会怎生。"
魏了翁,"幸有天遮蔽。
为西南、空虚一面，挺生男子。
塞下将军支颐卧，夜半揽衣推起。
扫十万、胡人如洗。
见说巴山马退，也都因、粮运如流水。
剑以北，一人耳。
十年梦断斜阳外。
恰归来、昌蒲蘸酒，祝兄千岁。
入从出藩谁不是。
谁是难兄难弟。
正乐意、融融未已。
莫趣东方千骑去，愿时平、华皓长相对。
闲富贵，只如此。"
沈端节,"春欲去。
人瘦不胜金缕。
门巷阴阴飞絮舞。
断肠双燕语。
孤坐晚窗闲处。
月到花心亭午。
寒色著人无意绪。
竹鸣风似雨。"
戴复古,"处处逢花，家家插柳。
政寒食、清明时候。
奉板舆行乐，使星随後。
人间稀有。
出郭寻仙，绣衣春昼。
马上列、两行红袖。
对韶华一笑，劝国夫人酒。
百千长寿。"
范成大,"万里桥边客。
（下缺）"
张抡,"冥冥窈窕。
□□□□□□□。
□□□□。
□□□□□□□。
□□□□。
□□□□□□□。
□□□□。
□□□□□□□。"
倪,"雨馀还览。
隐隐遥岑花病眼。
嫩绿浮湖。
百顷蒲萄染不如。
晨光绝胜。
不许纤尘微点镜。
满目皆诗。
莫怪骚人语益奇。"
王炎2,"葭管风微。
莱衣香软，歌凤将雏。
笑酌流霞，问人何处，别有瑶池。
相将月佩霞裾。
领凫舄、归朝玉墀。
管取长年，进封大国，稳住清都。"
黄机,"秋点长，秋梦短。
怕见黄昏庭院。
风，雨萧骚。
倚窗魂欲销。
候蛛丝，占鹊喜。
依旧浓愁一纸。
红袖，翠钿蔫。
泪痕犹未乾。"
李纲,"万古秣陵江国，舣舟烟岸，千里云林。
故垒高楼，凝望远水遥岑。
景阳钟、那闻旧响，玉树唱、空有馀音。
感春心。
六朝遗事，萧索难寻。
甘泉法从弟兄芝玉，顾我情深。
契阔相思，岂知今日共登临。
对尊俎、休辞痛饮，伤志节、须且高吟。
柳摇金。
断霞轻霭，残照西沈。"
赵长卿,"镂玉裁琼学靓妆。
不须沈水自然香。
好随梅蕊妆宫额，肯似桃花误阮郎。
羞傅粉，贱香囊。
何劳傲雪与凌霜。
新来句引无情眼，拼为东风一晌忙。"
姜夔,"辇路珠帘两行垂。
千枝银烛舞。
东风历历红楼下，谁识三生杜牧之。
欢正好，夜何其。
明朝春过小桃枝。
鼓声渐远游人散，惆怅归来有月知。"
卢炳,"碧池如染，把玻璃就，纤埃都绝。
西国夫人空里坠，圆盖亭亭排列。
莹质无暇，尘心不染，远社堪重结。
当时盛事，虎溪茗碗翻雪。
千载此意谁论，人争买笑，醉眼看罗袜。
坐上如今皆我辈，素蕴从来蠲洁。
击节临风，停杯对月。
浩气俱英发。
两翁仙举，玉堂正在金阙。"
方千里,"朝日融怡，天气艳冶，桃英杏萼犹小。
燕垒初营，蜂衙乍散，池面烟光缥缈。
芳草如薰，更潋滟、波光相照。
锦绣萦回，丹青映发，未容春老。
倦客自嗟清兴少。
念归记、梦魂飞绕。
浪阔鱼沈，云高雁阻，瞪目添愁抱。
忆香闺、临丽景，无人伴、轻颦浅笑。
想像消魂，怨东风、孤衾独晓。"
汪元量,"十年愁眼泪巴巴。
今日思家。
明日思家。
一团燕月照窗纱。
楼上胡笳。
塞上胡笳。
玉人劝我酌流霞。
急拈琵琶。
缓拈琵琶。
一从别後各天涯。
欲寄梅花。
莫寄梅花。"
姜夔,"钗燕笼云晚不。
拟将裙带系郎船。
别离滋味又今年。
杨柳夜寒犹自舞，鸳鸯风急不成眠。
些儿闲事莫萦牵。"
方千里,"看青山绕郭。
更暮草萋萋，疏烟漠漠。
无风自花落。
欲黄昏，谁向官楼吹角。
刚肠顿弱。
恨别来、辜负厚约。
想香闺念旧，还忆去年，共举杯酌。
寂寞。
光阴虚度，未说离愁，泪痕先阁。
珠帘翠幕。
除相见，是奇药。
况中年已後，凭高临远，情怀终是易恶。
早归休，月地云阶，剩追笑乐。"
张元干,"八年不见荔枝红。
肠断故园东。
风枝露叶新采，怅望冷香浓。
冰透骨，玉开容。
想筠笼。
今宵归去，满颊天浆，更御冷风。"
王沂孙,"蓝缸花半绽。
正西窗凄凄，断萤新雁。
别久逢稀，谩相看华发，共成销黯。
总是飘零，更休赋、梨花秋苑。
何况如今，离思难禁，俊才都减。
今日山高江浅。
又月落帆空，酒醒人远。
彩袖乌纱，解愁人、惟有断歌幽婉。
一信东风，再约看、红腮青眼。
只恐扁舟西去，苹花弄晚。"
向子,"璧月光中玉漏清。
小梅疏影水边明。
似梅人醉月西倾。
梅欲黄时朝暮雨，月重圆处短长亭。
旧愁新恨若为情。"
辛弃疾,"菩萨丛中惠眼，硕人诗里娥眉。
天上人间真福相，画就描成好靥儿。
行时娇更迟。
劝酒偏他最劣，笑时犹有些痴。
更著十年君看取，两国夫人更是谁。
殷勤秋水词。"
晁端礼,"骨秀肌香冰雪莹。
潇洒风标，赋得温柔性。
髻遗钿慵不整。
花时长是厌厌病。
枕上晓来残酒醒。
一带屏山，千里江南景。
指点烟村横小艇。
何时携手重寻胜。"
张榘,"豆花轻雨霁，更七日、是中秋。
记分野三台，家山双阙，孕秀名流。
平生佐时大略，有忠勤、一念等伊周。
十载清风楚泽，三年明月扬州。
须知万灶出貔貅。
智勇迈前猷。
自向来颖，□番平海，胆落毡裘。
红旗指关定洛，看春融、喜色动宸旒。
著取斑衣绣衮，揭开玉字金瓯。"
葛长庚,"一别蓬莱馆。
看桑田成海，又见松枯石烂。
目断虚皇无极处，安得殿头宣唤。
指归路、钧天早晚。
此去罡风三万里，但九霞、渺渺青云远。
望不极，空泪眼。
瑶池昔会群仙宴。
此秋来、荻花枫叶，令人凄惋。
满面朱尘那忍见，酒病花愁何限。
知几度、春莺秋雁。
从此飞神腾碧落，向清都、来往应无间。
丹渐熟，骨将换。"
赵师侠,"料峭馀寒。
元宵欲过，灯火阑珊。
宿酒难醒，新愁未解，摇兀吟鞍。
深林百舌关关。
更雨洗、桃红未乾。
野烧痕青，荒陂水满，春事何堪。"
赵长卿,"结堂雄占云烟表。
万象争呈巧。
老木参天溪四绕。
乱山横秀，一湖澄照。
天付阴晴好。
夜空唤客清樽倒。
明月飞来上林杪。
凉满九宵风露浩。
酒慵起舞，一声清啸。
平压波声小。"
欧阳修,"凤髻金泥带，龙纹玉掌梳。
走来窗下笑相扶。
爱道画眉深浅、入时无。
弄笔偎人久，描花试手初。
等闲妨了绣功夫。
笑问双鸳鸯字、怎生书。"
陆游,"水漾萍根风卷絮。
倩笑娇颦，忍记逢迎处。
只有梦魂能再遇。
堪嗟梦不由人做。
梦若由人何处去。
短帽轻衫，夜夜眉州路。
不怕银缸深绣户。
只愁风断青衣渡。"
张孝祥,"洞庭青草，近中秋、更无一点风色。
玉鉴琼田三万顷，著我扁舟一叶。
素月分辉，明河共影，表里俱澄澈。
悠然心会，妙处难与君说。
应念岭海经年，孤光自照，肝肺皆冰雪。
短发萧骚襟袖冷，稳泛沧浪空阔。
尽吸西江，细斟北斗，万象为宾客。
扣舷独笑，不知今夕何夕。"
晏几道,"落梅庭榭香，芳草池塘绿。
春恨最关情，日过阑干曲。
几时花里闲，看得花枝足。
醉後莫思家，借取师师宿。"
张先,"落花浮水树临池。
年前心眼期。
见来无事去还思。
如今花又飞。
浅螺黛，淡胭脂。
开花取次宜。
隔帘灯影闭门时。
此情风月知。"
吕渭老,"重帘挂。
微灯下。
背兰同说春风话。
月盈楼。
泪盈眸。
觑著红，无计迟留。
休休。
莺花谢。
春残也。
等闲泣损香罗帕。
见无由。
恨难收。
梦短屏深，清夜悠悠。
悠悠。"
苏轼,"经文纬武，十有九年中。
遗烈震羌戎。
渭桥夹道千君长，犹是建元功。
西瞻温洛与神崧。
莲宇照琼宫。
人间俯仰成今古，流泽自无穷。"
管鉴,"风扫暮云空，依旧四山环碧。
珍重主人清意，放梅梢春色。
靓妆清唱两无尘，莲步绣鞋窄。
莫怪十分沈醉，为教人消得。"
赵长卿,"梅雪飘香，杏花开艳燃春昼。
铜驼烟淡晓风轻，摇曳青青柳。
海燕归来未久。
向雕梁、初成对偶。
日长人困，绿水池塘，清明时候。
帘幕低垂，麝煤烟喷黄金兽。
天涯人去杳无凭，不念东阳瘦。
眉上新愁压旧。
要消遣、除非酒。
酒醒人静，月满南楼，相思还又。"
李弥逊,"海角秋高风力骤。
楼台四面山容瘦。
季子貂裘寒欲透。
悬弧昼。
高歌棣萼聊卮酒。
且共追欢宽白首。
清闲赢得身长久。
世上功名翻覆手。
为君寿。
腰间要看悬金斗。"
晏几道,"琼酥酒面风吹醒。
一缕斜红临晚镜。
小颦微笑尽妖娆，浅注轻匀长淡净。
手挪梅蕊寻香径。
正是佳期期未定。
春来还为个般愁，瘦损宫腰罗带剩。"
范成大,"谁将击碎珊瑚玉。
装上交枝粟。
恰如娇小万琼妃。
涂罢额黄、嫌怕污燕支。
夜深未觉清香绝。
风露溶溶月。
满身花影弄凄凉。
无限月和风露、一齐香。"
蔡伸,"红尘匹马长安道。
人与花俱老。
缓垂鞭袖过平康。
散尽高阳、零落少年场。
朱弦重理相思调。
无奈知音少。
十年如梦尽堪伤。
乐事如今、回首做凄凉。"
王安中,"烟云千里。
一抹西山翠。
碧瓦红楼山对起。
楼下飞花流水。
锦堂风月依然。
後池莲叶田田。
缥缈贯珠歌里，从容倒玉尊前。"
苏庠,"春波滟滟浮春渚。
绿阴一径风兼雨。
又作去年时。
绿深垂蔓篱。
故山归兴动。
江北江南梦。
白发故相欺。
星星如有期。"
王千秋,"开花借水，信天姿高胜，都无俗格。
玉陇娟娟黄点小，依约西湖清魄。
绿带垂腰，碧簪髻，索句撩元白。
西清微笑，为渠模写香色。
常记月底风前，水沈肌骨，瘦不禁怜惜。
生怕因循纷委地，仙去难寻踪迹。
缥槛深栽，彤帏密护，不肯轻抛释。
等差休问，未容梅品悬隔。"
叶梦得,"故山渐近，念渊明归意，け然论谁。
归去来兮秋已老，松菊三径犹存。
稚子欢迎，飘飘风袂，依约旧衡门。
琴书萧散，更欣有酒盈尊。
惆怅萍梗无根，天涯行已遍，空负田园。
去矣何之窗户小，容膝聊倚南轩。
倦鸟知还，晚云遥映，山气欲黄昏。
此还真意，故应欲辨忘言。"
葛长庚,"剑倚青天笛倚楼。
云影悠悠。
鹤影悠悠。
好同携手上瀛洲。
身在阎浮。
业在阎浮。
一段红云绿树愁。
今也休休。
古也休休。
夕阳西去水东流。
富又何求。
贵又何求。"
晏几道,"危楼静锁，窗中远岫，门外垂杨。
珠帘不禁春风度，解偷送馀香。
眠思梦想，不如双燕，得到兰房。
别来只是，凭高泪眼，感旧离肠。"
仲并,"今雨几人来，冰霰更凝寒色。
门外车多长者，顿光生蓬荜。
缤纷飞雪更初梅，特特为留客。
惟恨坐无华馔，只平时真率。"
毛滂,"杏花时候。
庭下双梅瘦。
天上流霞凝碧袖。
起舞与君为寿。
两桥风月同来。
东堂且没尘埃。
烟艇何时重理，更凭风月相催。"
丘,"尊前宾主角多才。
亦许我同来。
诗思竞翻三峡，酒狂欲拗连台。
身闲有限，莫辞光景，刻烛相催。
沙路即看联辔，上林趁赏流杯。"
刘辰翁,"红妆春骑。
踏月影、竿旗穿市。
望不尽、楼台歌舞，习习香尘莲步底。
箫声断、约彩鸾归去，未怕金吾呵醉。
甚辇路、喧阗且止。
听得念奴歌起。
父老犹记宣和事。
抱铜仙、清泪如水。
还转盼、沙河多丽。
漾明光连邸第。
帘影冻、散红光成绮。
月浸葡萄十里。
看往来、神仙才子。
肯把菱花扑碎。
肠断竹马儿童，空见说、三千乐指。
等多时春不归来，到春时欲睡。
又说向、灯前拥髻。
暗滴鲛珠坠。
便当日、亲见霓裳，天上人间梦里。"
张孝祥,"细仗春风簇翠筵。
烂银袍拂禁炉烟。
旃书名字压宫垣。
太学诸生推独步，玉堂学士合登仙。
乃翁种德满心田。"
李曾伯,"少年塞上秋来早，昴街尚馀芒曜。
举目关河，惊心弧矢，顾我岂堪戎纛。
几番凤诰。
愧保障何功，恩隆旒藻。
笑指呼鹰，露花烟草忆刘表。
头颅如许相与，岁寒犹赖有，白发公道。
对月怀人，临风访古，往事凄凉难考。
何时是了。
莫驰志伊吾，贪名清庙。
松菊归来，稽山招此老。"
赵长卿,"门外寒江泊小船。
月明留客小窗前。
夜香烧尽更声远，斗帐低垂暖意生。
醺著酒，炙些灯。
伴他针线懒成眠。
情知今夜鸳鸯梦，不似孤篷宿雁边。"
吴文英,"懒浴新凉睡早。
雪靥酒红微笑。
倚楼起把绣针小。
月冷波光梦觉。
怕闻井叶西风到。
恨多少。
粉河不语堕秋晓。
云雨人间未了。"
王之道,"春意催花，片云又作朝来雨。
淡匀深注。
红紫纷无数。
社日人家，准拟行春去。
痴儿女。
倚门凝伫。
借问东郊路。"
王炎2,"杜鹃声断日。
过雨湿残红。
老色菱花影里，客愁蕉叶香中。
柳梢飞絮，桃梢结子，断送春风。
莫恨春无觅处，明年还在芳丛。"
仲殊,"绣帘卷，沉烟细。
燕堂深，玳筵初启。
庭下芝兰，劝金卮，有多少雍容和气。"
张炎,"醉吟处。
都是琴尊，竟日松下语。
有笔床茶灶，瘦筇相引，逢花须住。
正翠阴迷路。
年光荏苒成孤旅。
待趁燕樯，休忘了、玄都前度。
渐烟波远，怕五湖凄冷，佳人袖薄，修竹依依日暮。
知他甚处重逢，便匆匆、背潮归去。
莫因循、误了幽期，应孤旧雨。
伫立山风晚，月明摇碎江树。"
王安中,"魏都雄，凤皇飞观云间。
佩麟符、荀池元老，暂辞西省仙班。
憩甘棠、地澄远籁，咏华黍、河卷惊澜。
碧草萋迷，丹毫冷落，圜扉铃索镇长闲。
绣筵展、三台星近，锵玉韵珊珊。
金尊滟、新醅方荐，薄暑初残。
政成时、欢馀客散，後园朱户休关。
度秋风、画阑枕水，挂夜月、雕栏骑山。
锦帐笼香，鸾钗按曲，琵琶双转语绵蛮。
劝行□、傍眉黄气，先报衮衣还。
登庸际，应褒旧德，喜动天颜。"
辛弃疾,"听我尊前醉後歌。
人生亡奈别离何。
但使情亲千里近。
须信。
无情对面是山河。
寄语石头城下水。
居士。
而今浑不怕风波。
借使未如鸥鸟惯。
相伴。
也应学得老渔蓑。"
曹组,"檐头风佩响丁东。
帘疏烛影红。
秋千人散月溶溶。
楼台花气中。
春酒醒，夜寒浓。
绣衾谁与同。
只愁梦短不相逢。
觉来罗帐空。"
杨炎正,"露珠点点欲团霜。
分冷与纱窗。
锦书不到肠断，烟水隔茫茫。
征燕尽，塞鸿翔。
睇风樯。
阑干曲处，又是一番，倚尽斜阳。"
柳永,"自从回步百花桥。
便独处清宵。
凤衾鸳枕，何事等闲抛。
纵有馀香，也似郎恩爱，向日夜潜消。
恐伊不信芳容改，将憔悴、写霜绡。
更凭锦字，字字说情。
要识愁肠，但看丁香树，渐结尽春梢。"
葛长庚,"风雨今如此。
问行人、如何有得，许多儿泪。
为探木犀开也未，只有芙蓉而已。
九十日、秋光能几。
千里送人须一别，却思量、我了思量你。
去则是，住则是。
归归我亦行行矣。
便行行、不须回首，也休萦系。
一似天边双鸣雁，一个飞从东际。
那一个、又飞西际。
毕竟人生都是梦，再相逢、除是青霄里。
却共饮，却共醉。"
刘辰翁,"红醉袖阑干。
夜将阑。
去难拚。
烧蜜调蜂，重照锦团栾。
春到洞房深处暖，方知道，月宫寒。
枝枝红泪不曾乾。
背人弹。
语羞檀。
欲睡心情，一似梦惊残。
正自朦胧花下好，银烛里，几人看。"
曹勋,"昔年曾到神清洞。
笑领希夷非夙梦。
看时须到月边乌，养处且论铅与汞。
土膏仍有黄芽动。
神水浇香灵气种。
夜深谁伴玉琴闲，鹤在九华松露重。"
李之仪,"为爱梅花如粉面。
天与功夫，不似人间见。
几度拈来亲比看。
功夫却是花枝浅。
觅得归来临几砚。
尽日相看，默默情无限。
更不嗅时须百遍。
分明销得人肠断。"
柳永,"梦觉、透窗风一线，寒灯吹息。
那堪酒醒，又闻空阶，夜雨频滴。
嗟因循、久作天涯客。
负佳人、几许盟言，便忍把、从前欢会，陡顿翻成忧戚。
愁极。
再三追思，洞房深处，几度饮散歌阑，香暖鸳鸯被，岂暂时疏散，费伊心力。
云尤雨，有万般千种，相怜相惜。
恰到如今，天长漏永，无端自家疏隔。
知何时、却拥秦云态，愿低帏昵枕，轻轻细说与，江乡夜夜，数寒更思忆。"
赵必,"办一枝藤，蜡一双屐，纵步翠微深处。
无限芳心，付与蜂媒蝶侣。
红堆里、杏脸匀妆，翠围外、柳腰娇舞。
有吟翁、热恼心肠，肯拈出、美成佳句。
九十光阴箭过，趁取芳晴追逐，春风杖屦。
消得几番，风和雨、春归去。
怅莺老、对景多愁，倩燕语、苦难留住。
秋千影里送斜阳，梨花深院宇。"
晁补之,"欲上南湖采舫嬉。
还思北渚与岚漪。
圆荷盖水垂杨暗，鸳鸯总下时。
持此意，遣谁知。
清波还照鬓间丝。
西楼重唱池塘好，应有红妆敛翠眉。"
赵善括,"忆昔南楼旧使君。
与君携手蹑浮云。
如今更到经行处，妙墨新诗得屡闻。
淮南路，楚江分。
离尊相属更论文。
明朝一棹人千里，多少红愁与翠颦。"
吴文英,"吴山相对越山青。
湘水一春平。
粉字情深题叶，红波香染浮萍。
朝云暮雨，玉壶尘世，金屋瑶京。
晚雨西陵潮讯，沙鸥不似身轻。"
张先,"飘尽寒梅，笑粉蝶游蜂未觉。
渐迤逦、水明山秀，暖生帘幕。
过雨小桃红未透，舞烟新柳青犹弱。
记画桥深处水边亭，曾偷约。
多少恨，今犹昨。
愁和闷，都忘却。
拼从前烂醉，被花迷著。
晴鸽试铃风力软，雏莺弄舌春寒薄。
但只愁、锦绣闹妆时，东风恶。"
葛郯,"乱烟簇。
帘外青山渐肃。
莲房静。
荷盖半残，欲放清涟媚溪绿。
凭高送远目。
飞起沧洲雁骛。
寒窗静，茶碗未深，一枕胡床画眠足。
闲行问松菊。
今□雨谁家，空对银烛。
箫声忽下瑶台曲。
看鹤舞风动，乌啼云起，何须舟内怨女哭。
抱琴写幽独。
情触。
会相续。
况节近中元，月浪翻屋。
长鲸愁晓寒蟾促。
要百柁倾□，万花流玉。
山肴倒尽，又空腹，野蔌。"
方岳,"楚天秋早，过中元拈指，飞四荚。
怪得千门佳气满，恰值生申时节。
蓬矢当年，椒盘今夕，瑞木金炉艺。
主人情重，酒红潮上双颊。
且看戏彩□□，鼎分丹桂，兰玉同班列。
更喜萱庭南极老，亲授长生秘诀。
养浩颐然，後昌青紫，天报公阴德。
年年盛会，祝延椿算千百。"
刘镇2,"露叶烟条。
天与多娇。
算风流、张绪难消。
恼人春思，政自无聊。
赖敛愁眉，酣醉眼，减围腰。
风絮相邀。
蝶弄莺嘲。
最关情、是短长桥。
解骖分袂，催上兰桡。
更绿波平，红日坠，碧云遥。"
郭应祥,"尊俎之间著二陈。
津津眉宇笑生春。
清歌妙舞两无伦。
叔隗轻盈饶态度，小乔妩媚足精神。
风流总属一家人。"
辛弃疾,"白日射金阙，虎豹九关开。
见君谏疏频上，高论挽天回。
千古忠肝义胆，万里蛮烟瘴雨，往事莫惊猜。
政恐不免耳，消息日边来。
笑吾庐，门掩草，径封苔。
未应两手无用，要把蟹螯杯。
说剑论诗馀事，醉舞狂歌欲倒，老子颇堪哀。
白发宁有种，一一醒时栽。"
晏几道,"碧落秋风吹玉树。
翠节红旌，晚过银河路。
休笑星机停弄杼。
凤帏已在云深处。
楼上金针穿绣缕。
谁管天边，隔岁分飞苦。
试等夜阑寻别绪。
泪痕千点罗衣露。"
蔡伸,"堆枕乌云堕翠翘。
午梦惊回，满眼春娇。
一袅楚宫腰。
那更春来，玉减香消。
柳下朱门傍小桥。
几度红窗，误认鸣镳。
断肠风月可怜宵。
忍使恹恹，两处无聊。"
李曾伯,"竹马同游，平生志、相期霄壑。
今老矣，儒冠宁误，戎妆徒著。
卷起鲸鲵江海事，放教禽鸟山林乐。
问尚堪、舞剑渡河无，公应莫。
粟可饭，衣从恶。
秫可酒，茶胜薄。
但此身长健，老天不错。
竹院昼闲参内景，蒲团夜坐披圆觉。
愿此生、无愧北山猿，西湖鹤。"
张辑,"东泽先生，谁说能诗，兴到偶然。
但平生心事，落花啼鸟，多年盟好，白石清泉。
家近宫亭，眼中庐阜，九叠屏开云锦边。
出门去，且掀髯大笑，有钓鱼船。
一丝风里婵娟。
爱月在沧波上下天。
更丛书观遍，笔床静昼，篷窗睡起，茶灶疏烟。
黄鹤来迟，丹砂成未，何日风流葛稚川。
人间世，听江湖诗友，号我东仙。"
袁去华,"弱柳丝千缕。
嫩黄匀遍鸦啼处。
寒入罗衣春尚浅，过一番风雨。
问燕子来时，绿水桥边路。
曾画楼、见个人人否。
料静掩云窗，尘满哀弦危柱。
庾信愁如许。
为谁都著眉端聚。
独立东风弹泪眼，寄烟波东去。
念永昼春闲，人倦如何度。
闲傍枕、百啭黄鹂语。
唤觉来厌厌，残照依然花坞。"
管鉴,"杨柳梢头月未残。
杏花开尽却春寒。
宾鸿社燕寻常别，渭北江东别更难。
尊欲尽，夜将阑。
明朝马首便长安。
悬知不作人间住，归去春风玉笋班。"
周密,"沈听西风。
蛩阶月正中。
弄秋声、金井孤桐。
闲省十年吴下路，船几度、系江枫。
辇路又迎逢。
秋如归兴浓。
叹淹留、还见新冬。
湖外霜林秋似锦，一片片、忍题红。"
晁端礼,"天与疏慵，人怜憔悴，分甘抛弃簪缨。
有时乘兴，波上叶舟轻。
十里横塘过雨，荷香细、苹末风清。
真如画，残霞淡日，偏向柳梢明。
凝情。
尘网外，鲈鱼旋。
芳酒深倾。
又算来、何须身後浮名。
无限沧浪好景，蓑笠下、且遣馀生。
长歌去，机心尽矣，鸥鹭莫相惊。"
侯置,"春风无检束。
放倡条冶叶，恣情丹绿。
□莺喧燕宿。
似东邻北里，都无贞淑。
高情恨蹙。
欢何时、重见桂菊。
又谁知、天上黄姑，扫尽晚春馀俗。
幽独。
铅华不御，翡翠帷深，郁金裙蔌。
长眉了目。
嫣然态，倚修竹。
纵青门瓜美，江陵橘老，怎比无穷剩馥。
最难禁、扇底横枝，恼人睡足。"
曹冠,"浦溆凝烟。
谁家女采莲。
手拈荷花微笑，传雅令、侑清欢。
擘叶劝金船。
香风袭绮筵。
最後殷勤一瓣，分付与、酒中仙。"
晁端礼,"轻衫短帽，重入长安道。
屈指十年中，一回来、一回渐老。
朋游在否，落托更能无，朱弦悄。
知音少。
拨断相思调。
花边柳外，潇洒愁重到。
深院锁春风，悄无人、桃花自笑。
金钗一股，拟欲问音尘，天杳杳。
波渺渺。
何处寻蓬岛。"
张元干,"花迷珠翠。
香飘罗绮。
帘旌外、月华如水。
暖红影里，谁会王孙意。
最乐升平景致。
长记宫中五夜，春风鼓吹。
游仙梦、轻寒半醉。
凤帏未暖，归去熏浓被。
更问阴晴天气。"
贺铸,"枕上阊门五报更。
蜡灯香冷，恨天明。
青苹风转彩帆轻。
樯头燕，多谢伴人行。
临镜想倾城。
两尖愁黛浅，泪波横。
艳歌重记遣离情。
缠绵处，翻是断肠声。"
张,"玉为楼观银为地。
秋到中分际。
淡金光衬水晶球，上碧虚、千万里。
香风浩荡吹蟾桂。
影落澄波底。
揭天箫鼓要诗成，任惊觉、鱼龙睡。"
张继先,"深耕易耨寸田中。
看真个英雄。
夜来犹上星台望，全不厌、水绿云红。
便是清交素友，频相视、笑晴空。
玉阶瑶翠重重。
带萱草葱葱。
流霞尽饮何辞醉，更休数、尘里千锺。
晓夜朝元去也，怎忍舍、大夫松。"
卢祖皋,"澄江晓碧，君山秋静，人与江山俱秀。
最声吹下紫泥封，看宣献、风流依旧。
□袍对引，鱼轩徐驾，小队旌旗陪後。
万家指点寿星明，更把菊、登高时候。"
卢祖皋,"露华深酿古香浓。
一树□云丛。
窗间试与，闲培秋事，聊寄幽。
钩帘静对西风晚，尘外小房栊。
轻阴澹日，浅寒清月，想见山中。"
谢逸,"花枝破蕾柳梢青。
春寒拂面轻。
一眉新月影三星。
铜荷烛烬零。
低凤扇，袅霓旌。
珊珊环佩声。
坐间谁识许飞琼。
对郎仙骨清。"
周紫芝,"记得武陵相见日，六年往事堪惊。
回头双鬓已星星。
谁知江上酒，还与故人倾。
铁马红旗寒日暮，使君犹寄边城。
只愁飞诏下青冥。
不应霜塞晚，横槊看诗成。"
韩玉,"竹篱茅屋。
一树扶疏玉。
客里十分清绝，有人在、江南北。
伫目。
诗思促。
翠袖倚修竹。
不是月媒风聘，谁人与、伴幽独。"
辛弃疾,"老退何曾说著官。
今朝放罪上恩宽。
便支香火真侍俸，更缀文书旧殿班。
扶病脚，洗衰颜。
快从老病借衣冠。
此身忘世浑容易，使世相忘却自难。"
张孝祥,"坐中客。
共千里、潇湘秋色。
渐万宝西成农事了，看、黄云阡陌。
乔□橘洲风浪稳，岳镇耸、倚天青壁。
追前事、兴亡相续，空与山川陈迹。
南国。
都会繁盛，依然似昔。
聚翠羽明珠三市满，楼观涌、参差金碧。
乞巧处、家家追乐事，争要做、丰年七夕。
愿明年强健，百姓欢娱，还如今日。"
向子,"红退小园桃杏，绿生芳草池塘。
谁教芍药殿春光。
不似酴官样。
翠盖更蒙珠，薰炉剩熨沈香。
娟娟风露满衣赏。
独步瑶台月上。"
张炎,"几年槐市槐花冷，天风又还吹起。
故箧重寻，闲书再整，犹记灯窗滋味。
浑如梦里。
见说道如今，早催行李。
快买扁舟，第一桥边趁流水。
阳关须是醉酒，柳条休要折，争似攀桂。
旧有家声，荣看世美，方了平生英气。
琼林宴喜。
带雪絮归来，满庭春意。
事业方新，大鹏九万里。"
戴复古,"渔父笑，笑何人。
古来豪杰尽成尘。
江山秋复春。"
廖行之,"五甲科名，半生蹭蹬，胸中可谓忘奇。
荣华外物，算岂是人为。
自有吾身事业，最难得、□养亲时。
萱堂好，紫鸾重诰，寿与岳山齐。
世间，欢乐事，争名蜗角，伐性蛾眉。
谩须臾变化，苍狗云衣。
那似千秋寿母，功名事、分付吾儿。
从今去，捧觞戏彩，双绶更相宜。"
韩,"雪消霜入小溪舟。
试浮游。
上山头。
薄薄寒烟，依旧未全收。
问道梅花开也未，吟不尽，一春愁。
襟怀如此老还休。
懒凝眸。
转深幽。
诗罢一眉，新月又如钩。
腊後春前村意远，回棹稳，水西流。"
王之道,"风急断虹收。
孤鹜摇摇下荻洲。
醉帽尽从吹落去，飕飕。
幸有黄花插满头。
君唱我当酬。
千里湖山照眼秋。
不见故人思故国，休休。
一阕清歌听解愁。"
刘辰翁,"霜风不动晴明好。
探梅有约城东道。
桥边失却老仙期，城门落日人归早。
野田一望迷芳草。
除是腾空君後到。
立马三周黛佛头，参差中路令人老。"
韩,"风高木落。
壮心万里空回薄。
振衣待把尘埃濯。
声里斜阳，孤起戍楼角。
人生谁会谁为错。
年来但觉多离索。
黄花照地浑开却。
华发如斯，同和醉落魄。"
陈克,"短烛荧荧照碧窗。
重重帘幕护梨霜。
幽欢不怕夜偏长。
罗袜钿钗红粉醉，曲屏深幔绿橙香。
征鸿离远断人肠。"
高观国,"花染烟香，柳摇风翠。
春工写出清明意。
翠湾还趁画船开，粉墙到处骄骢系。
歌唤红裙，酒招青旆。
吟情又许春风醉。
何妨日日烂芳游，今宵先向西城睡。"
王庭,"溪风紧。
溪上官梅整整。
万木寒痴吹不醒。
一枝先破冷。
梦断香云耿耿。
月淡梨花清影。
长笛倚楼谁共听。
调高成绝品。"
陈允平,"千峰翠玉。
送孤云伴我，罗窗清宿。
拂晓凭虚，春碧生寒，衣单瘦倚筇竹。
东风不解吹愁醒，但芳草、溪城南北。
认雾鬟，遥锁修颦，眉妩为谁愁独。
江上轻鸥似识，背昭亭两两，飞破晴渌。
一片苍烟，隔断家山，梦绕石窗萝屋。
相看不厌朝还暮，算几度、赤阑干曲。
待倩诗、收拾归来，写作卧游屏幅。"
辛弃疾,"逗晓莺啼声昵昵，掩关高树冥冥。
小渠春浪细无声。
井床听夜雨，出藓辘轳青。
碧草旋荒金谷路，乌丝重记兰亭。
强扶残醉绕云屏。
一枝风露湿，花重入疏棂。"
张抡,"至言妙道。
□□□□□□□。
□□□□。
□是蓬莱顶上仙。
归根□□。
□□□□方复命。
复命常存。
此事幽微好细论。"
刘一止,"春风真个，取将花去，酬我清阴满院。
名园清昼漏签迟，未肯负、酒朋歌伴。
使君情在，暮云合处，卧看碧峰峨弁。
向来魂梦几曾真，休怨断、楼高不见。"
曹勋,"绛罗萦色，茸金丽蕊，秀格压尽群芳。
人间第一娇妩，深紫轻黄。
乍过夜来谷雨，盈盈明艳惹天香。
春风暖，宝幄竞倚，名称花王。
朝槛五云拥秀，护晓日、偏宜翠幕高张。
姿露叶，临赏须趁韶光。
最喜鉴鸾初试，数枝姚魏插宫妆。
然绛蜡，共花拚醉，莫靳瑶觞。"
吴潜,"断续残红，翩飞去鸟，别岸孤村。
傍水楼台，满城钟鼓，又是黄昏。
悠悠岁月如奔。
正目断、边尘塞云。
两鬓秋风，百年人事，无限消魂。"
林正大,"须信乾坤如逆旅，都来一梦浮生。
夜游秉烛尽欢情。
阳春烟景媚，乐事史来并。
座上群公皆俊秀，高谈幽赏俱清。
飞觞醉月莫辞频。
休论金谷罚，七步看诗成。"
刘辰翁,"海枯泣尽天吴泪。
又涨经天河水。
万古鱼龙，雷收电卷，宇宙刹那间戏。
沉兰坠芷。
想重整荷衣，顿惊腰细。
尚有干将，冲牛射斗定何似。
成都桥动万里。
叹何时重见，鹃啼人起。
孤竹双清，紫荆半落，到此吟枯神瘁。
对床永已。
但梦绕青神，尘昏白帝。
重反离骚，众醒吾独醉。"
朱敦儒,"故国当年得意，射麋上苑，走马长楸。
对匆匆佳气，赤县神州。
好景何曾虚过，胜友是处相留。
向伊川雪夜，洛浦花朝，占断狂游。
胡尘卷地，南走炎荒，曳裾强学应刘。
空漫说、螭蟠龙卧，谁取封侯。
塞雁年年北去，蛮江日日西流。
此生老矣，除非春梦，重到东周。"
谢逸,"疏雨洗烟波，雨过满江秋色。
风起白鸥零乱，破岚光深碧。
荻花枫叶只供愁，清吟写岑寂。
吟罢倚阑无语，听一声羌笛。"
魏了翁,"旧日重阳日。
叹满城，阑风去雨，寂寥萧瑟。
造物翻腾新机杼，不踏诗人陈迹。
都扫荡、一天云物。
挟客凭高西风外，暮鸢飞、不尽秋空碧。
真意思，浩无极。
糕诗酒帽茱萸席。
算今朝、无谁不饮，有谁真得。
子美不生渊明老，千载寥寥佳客。
无限事、欲忘还忆。
金气高明弓力劲，正不堪、回首南山北。
谁弋燕，问消息。"
史达祖,"双鸳蹙月天津近。
归後嫩情常剩。
灯市一年愁凝。
心共梅花冷。
网尘洞户春沈静。
衰尽冶游情性。
羞见素娥娇影。
明似愁鸾镜。"
王之道,"春霁柳花垂。
娇软轻狂不待吹。
圆欲成球还复碎，谁为。
习习和风即旧知。
深院日长时。
乱扑珠帘入坐飞。
试问荻芽生也未，偏宜。
出网河豚美更肥。"
陈著,"夜帆初上。
准拟今朝过越上。
及到今朝。
却被西风挫一潮。
丈亭一处。
要得纵观赢得住。
行止皆天。
谁道人生客路难。"
苏轼,"入袂轻风不破尘。
玉簪犀璧醉佳辰。
一番红粉为谁新。
团扇只堪题往事，新丝那解系行人。
酒阑滋味思残春。"
洪咨夔,"云母屏开，博山炉熨，人间南极星现。
酥篆千秋，灯图百子，酒浪花光照面。
堂深戏彩，任父老、儿童争劝。
耆艾相将潞国，精明恰如清献。
春风飘香合殿。
仗云齐、漏迟宫箭。
正好簪荷入侍，帕柑传宴。
日月华虫绚。
便与试、胸中五纹线。
寿域长开，洪钧长转。"
吴儆,"竹里全无暑气，溪边长有清风。
荷花落日照酣红。
雨过遥山翠重。
老作宫祠散汉，本来田舍村翁。
腰缠三万禄千锺。
也是一场春梦。"
朱敦儒,"红分翠别。
宿酒半醒，征鞍将发。
楼外残钟，帐前残烛，窗边残月。
想伊绣枕无眠，记行客、如今去也。
心下难拚，眼前难觅，口头难说。"
周密,"信山阴、道上景多奇，仙翁幻吟壶。
爱一邱一壑，一花一草，窈窕扶疏。
染就春云五色，更种玉千株。
咳唾骚香在，四壁骊珠。
曲折冷红幽翠，涉流花涧净，步月堂虚。
羡风流鱼鸟，来往贺家湖。
认秦鬟、越妆窥镜，倚斜阳、人在会稽图。
图多赏，池香洗砚，山秀藏书。"
吴文英,"绀缕堆云，清腮润玉，汜人初见。
蛮腥未洗，海客一怀凄惋。
渺征槎、去乘阆风，占香上国幽心展。
□遗芳掩色，真姿凝澹，返魂骚畹。
一盼。
千金换。
又笑伴鸱夷，共归吴苑。
离烟恨水，梦杳南天秋晚。
比来时、瘦肌更销，冷薰沁骨悲乡远。
最伤情、送客咸阳，佩结西风怨。"
刘辰翁,"一笑披衣起。
笑昨宵、东风似梦，韩张卢李。
白发红云溪上叟，不记儿孙年齿。
但回首、秦亡汉驶。
苦苦渔郎留不住，约扁舟、後日重来此。
吾已老，尚能俟。
少年未解留人意。
恍出山、红尘吹断，落花流水。
天上玉堂人间改，漫乃声千里。
更说似、玄都君子。
闻道酿桃堪为酒，待酿桃、千石成千醉。
春有尽，瓮无底。"
向子,"秋色里，月明中。
红旌翠节下蓬宫。
蟠桃已结瑶池露，桂子初开玉殿风。"
张榘,"塞鸿来早。
正碧瓦霜轻，玉麟寒少。
昨夜南枝，一点阳和先到。
黄昏半窗淡月，照青青、谢池春草。
此际虚斋心事，与此花俱好。
算巡檐、索共梅花笑。
是千古风流，少陵曾道。
争似油幢下，对一枝春小。
江城惯听画角，且休教、玉关人老。
好试和羹手段，向凤池春晓。"
沈瀛,"春来腊去，一番新风景，为君开设。
试忆前时花雨坠，只少梅花清绝。
两个难逢，一分才欠，巧杀终如拙。
玉梅人唤，雪儿来对时节。
应更付属楼头，丁宁笛伴，莫把声声彻。
玉女行春娇渡马，休是鹊桥轻别。
对我三人，与君一醉，醉了樽重设。
清歌未放，更须天上呼月。"
李石,"裹帽拈吟须。
我是蓬莱旧酒徒。
除了茅君谁是伴，麻姑。
洞里仙浆不用沽。
弱水渺江湖。
醉里笙歌醉里扶。
纵饮菊潭餐菊蕊，茱萸。
医得人间瘦也无。"
高观国,"烟墅暝。
隔断仙源芳径。
雨歇花梢魂未醒。
湿红如有恨。
别後香车谁整。
怪得画桥春静。
碧涨平湖三十顷。
归云何处问。"
周密,"绀玉波宽，碧云亭小，苒苒水枫香细。
鱼牵翠带，燕掠红衣，雨急万荷喧睡。
临槛自采瑶房，铅粉沾襟，雪丝萦指。
喜嘶蝉树远，盟鸥乡近，镜奁光里。
帘户悄、竹色侵棋，槐影移漏，昼永簟花铺水。
清眠乍足，晚浴初慵，瘦约楚裙尺二。
曲砌虚庭夜深，月透龟纱，凉生蝉翅。
看银潢泻露，金井啼鸦渐起。"
辛弃疾,"春已归来，看美人头上，袅袅春幡。
无端风雨，未肯收尽馀寒。
年时燕子，料今宵、梦到西园。
浑未办、黄柑荐酒，更传青韭堆盘。
却笑东风从此，便薰梅染柳，更没些闲。
闲时又来镜里，转变朱颜。
清愁不断，问何人、会解连环。
生怕见、花开花落，朝来塞雁先还。"
陈允平,"上苑乌啼，中洲鹭起，疏钟才度云窈。
篆冷香篝，灯微尘幌，残梦犹吟芳草。
搔首卷帘看，认何处、六桥烟柳。
翠绕才舣西泠，趁取过湖人少。
掠水风花缭绕。
还暗忆年时，旗亭歌酒。
隐约春声，钿车宝勒，次第凤城开了。
惟有踏青心，纵早起、不嫌寒峭。
画阑闲立，东风旧红谁扫。"
陈允平,"六幅蒲帆晓渡平。
一江星斗渐西倾。
离家才是两三程。
浦外野花如唤客，树头春鸟自呼名。
五云深处锦官城。"
向子,"斗帐欢盟不计年。
谁知蓦地远如天。
何曾一霎离心上，怎得而今在眼前。
鱼不断，雁相连。
可无小字寄芳笺。
薄情已是抛人去，更与新愁到酒边。"
王之道,"照人何处双瞳碧。
欲去江城北。
过江风顺莫迟留，快雁序、飞联翼。
西湖花柳传消息。
知是东君客。
家书须办写泥金，报科名、题淡墨。"
欧阳修,"楼台向晓。
淡月低云天气好。
翠幕风微。
宛转梁州入破时。
香生舞袂。
楚女腰肢天与细。
汗粉重匀。
酒後轻寒不著人。"
萧廷之,"长子到西方。
少女归乾变六阳。
便好下功修二八，提防。
至九方知道自昌。
牛斗共商量。
巧夺天功妙莫量。
离坎夫妻交媾後，难忘。
始觉壶中日月长。"
张伯端,"对镜不须强灭，假名权立菩提。
色空明暗本来齐。
真妄体分两种。
悟则便名静土，更无天竺曹溪。
谁言极乐在天西。
了则弥陀出世。"
朱敦儒,"拨转钓鱼船，江海尽为吾宅。
恰向洞庭沽酒，却钱塘横笛。
醉颜禁冷更添红，潮落下前碛。
经过子陵滩畔，得梅花消息。"
李石,"一脉分溪浅绿，数枝约岸猗红。
小船横系碧芦丛。
似我江湖春梦。
晒网渔归别浦，举头雁度晴空。
短蓑独宿月明中。
醉笛一声风弄。"
蔡伸,"银缸委坠红，碧锁朦胧晓。
别泪洒金徽，一曲情多少。
邮亭今夜长，明月香帏悄。
纵使梦相逢，何处寻蓬岛。"
苏轼,"日出西山雨，无晴又有晴。
乱山深处过清明。
不见彩绳花板、细腰轻。
尽日行桑野，无人与目成。
且将新句琢琼英。
我是世间闲客、此闲行。"
晁端礼,"又是青春将暮。
望极桃溪归路。
洞户悄无人，空锁一庭红雨。
凝伫。
凝伫。
人面不知何处。"
晁端礼,"流水漂花，记同寻阆苑，曾宴桃源。
痛饮狂歌，金盏倒垂莲。
未省负、佳时良夜，烂游风月三年。
别後空报瑶琴，谁听朱弦。
风流少年儒将，有威名震虏，谈笑安边。
寄我新诗，何事赋归田。
想歌酒、情怀如旧，後房应也依然。
此外莫问升沈，且斗樽前。"
洪适,"北斗南头云送喜，人间快睹魁星。
向来平步到蓬瀛。
如何天上客，来佐海边城。
方伯娱宾香作穗，风随歌扇凉生。
且须滟滟引瑶觥。
十年迟凤诏，万里寄鹏程。"
晁端礼,"旋剔银灯，高褰斗帐。
孜孜地、看伊模样。
端相一饷，揉搓一饷。
不会得、知他甚家娘养。
不见些儿，行思坐想。
分飞後、怎生□向。
天天若许，长长偎傍。
顶带著、一生也即不枉。"
周紫芝,"楚山无尽，看西来新拥，石城双旆。
立马花边金镫暖，遥想元戎小队。
白雪歌成，莫愁去後，往事空千载。
一时吟啸，风流不减前辈。
闻道梦泽南州，日高初睡足，雅宜高会。
老去愁多谁念我，空对云山苍翠。
南雁归时，白头应记得，尊前倾盖。
送君南浦，无情空恨江水。"
周邦彦,"醉凝眸。
正楚天秋晚，远岸云收。
草绿莲红，□映小汀洲。
芰荷香里鸳鸯浦，恨菱歌、惊起眠鸥。
望去帆、一派湖光，棹声咿哑橹声柔。
愁窥汴堤细柳，曾舞送莺时，锦缆龙舟。
拥倾国纤腰皓齿，笑倚楼。
空令五湖夜月，也羞照三十六宫秋。
正浪吟、不觉回桡，水花风叶两悠悠。"
石孝友,"春睡重。
睡起烟销鸾凤。
著雨柳绵吹易动。
风帘花影弄。
过雁空劳目送。
纵有音书何用。
有意相思无意共。
不如休做梦。"
王十朋,"芳友依依，结根遥向深林外。
国香风递。
始见殊萧艾。
雅操幽姿，不怕无人采。
堪纫佩。
灵均千载。
九畹遗芳在。"
柳永,"远岸收残雨。
雨残稍觉江天暮。
拾翠汀洲人寂静，立双双鸥鹭。
望几点、渔灯隐映蒹葭浦。
停画桡、两两舟人语。
道去程今夜，遥指前村烟树。
游宦成羁旅。
短樯吟倚闲凝伫。
万水千山迷远近，想乡关何处。
自别後、风亭月榭孤欢聚。
刚断肠、惹得离情苦。
听杜宇声声，劝人不如归去。"
赵长卿,"倚楼小小穿针女。
秋光点点蛛丝雨。
今夕是何宵。
龙车乌鹊桥。
经年谋一笑。
岂解令人巧。
不用问如何。
人间巧更多。"
向子,"闰馀有何好，一年两中秋。
补天修月人去，千古想风流。
少日南昌幕下，更得洪徐苏李，快意作清游。
送日眺西岭，得月上东楼。
四十载，两人在，总白头。
谁知沧海成陆，萍迹落南州。
忍问神京何在，幸有芗林秋露，芳气袭衣裘。
断送馀生事，惟酒可忘忧。"
张炎,"阴过云根冷不移。
古林疏又密，色依依。
何须喷饭笑当时。
谷，盈尺小鹅溪。
展玩似堪疑。
楚山从此去，望中迷。
不知何处倚湘妃。
空江晚，长笛一声吹。"
曾觌,"霜月晚云收。
萧瑟西风满院秋。
雅会难期嗟易散，迟留。
把酒听歌且劝酬。
万事拚悠悠。
只有情亲意未休。
後夜扁舟烟浪里，回头。
叶叶丹枫总是愁。"
杨无咎,"柳暗藏鸦，花深见蝶，物华如绣。
情多思远，又是一番清瘦。
忆前回、庭榭来春，个人预约同携手。
恨迟留，载酒期程，孤负踏青时候。
搔首。
双眉暗斗。
况无似今年，一春晴昼。
风雨。
直得□时迤逗。
想闲窗、针线倦拈，寂寞细拈酴嗅。
待还家、定自冤人，泪粉盈襟袖。"
张抡,"光辉皎洁。
古今但赏中秋月。
寻思岂是月华别。
都为人间，天上气清彻。
广寒想望峨琼阙。
玉杵声奇绝。
何时赐我长生诀。
飞入蟾宫，折桂饵丹雪。"
赵文,"公度我，公度我，我是汉铜仙。
惜我玉龙为觳觫，为公锄雨种芝田。
留眼看千年。"
侯置,"晓雾散晴渚，秋色满湘山。
青鞋黄帽，与名士共跻攀。
窈窕深林幽谷，诘曲危亭飞观，俯首视尘寰。
长啸望天末，馀响下云端。
白鹤去，荒井在，汲清寒。
醒然毛骨，浮丘招我御风还。
拂拭苍崖苔鲜，一写胸中豪气，渺渺洞庭宽。
山鬼善呵护，千载照层峦。"
舒づ,"深炷熏炉扃小院。
手拈黄花，尚觉金犹浅。
回首画堂双语燕。
无情渐渐看人远。
相见争如初不见。
短鬓潘郎，斗觉年华换。
最是西风吹不断。
心头往事歌中怨。"
汪元量,"莎草被长洲。
吴江拍岸流。
忆故家、西北高楼。
十载客窗憔悴损，搔短鬓、独悲秋。
人在塞边头。
断鸿书寄不。
记当年、一片闲愁。
舞罢羽衣尘满面，谁伴我、广寒游。"
柳永,"吴会风流。
人烟好，高下水际山头。
瑶台绛阙，依约蓬丘。
万井千闾富庶，雄压十三州。
触处青娥画舸，红粉朱楼。
方面委元侯。
致讼简时丰，继日欢游。
襦温裤暖，已扇民讴。
旦暮锋车命驾，重整济川舟。
当恁时，沙堤路稳，归去难留。"
刘学箕,"水轩沙岸，午风轻、飘动一天晴雪。
日色晶荧光眩眼，细逐游丝明灭。
帘幕中间，楼台侧畔，浑是瑶瑛积。
缀松黏竹，恍然如对三绝。
遥认仿佛飞花，花非还似，恼乱多情客。
点染春衫无定度，又转沈香亭北。
密密疏疏，斜斜整整，似雪难分别。
坡仙不见，後人有口何说。"
曹勋,"爱景催暄。
初向晴梢舒玉点，修筠霭霭隔婵娟。
更清妍。
东风欲到冷霜天。
常记孤山残雪路，一枝流水小桥边。
卧疏烟。"
赵师侠,"电绕神枢，华渚流虹，诞弥良用佳辰。
万宇讴歌归舞，宝历增新。
四七年间盛事，皇威畅、边鄙无尘。
仁恩被，华夏咸安，太平极治欢声。
重华道隆德茂，亘古今希有，揖逊重闻。
圣子三宫欢聚，两世慈亲。
幸际千秋圣旦，沾镐宴、普率惟均。
封人祝，亿万斯年，寿皇尊并高真。"
洪适,"同病相怜，冻吟谁伴，漫怀举案齐眉。
槐安梦境，一笑自来稀。
未到斜川见雪，春欲半、尚压铜池。
今思古，拊盆击筑，虿鼎闲夔彝。
何时。
天意解，并游花坞，旋扫蛛丝。
对壶中闲日，冗牍休治。
四坐同盟情话，飞玉麈、万事多知。
杯盘省，浅斟随意，真率视前碑。"
柳永,"月华收，云淡霜天曙。
西征客、此时情苦。
翠娥执手送临歧，轧轧开朱户。
千娇面、盈盈伫立，无言有泪，断肠争忍回顾。
一叶兰舟，便恁急桨凌波去。
贪行色、岂知离绪。
万般方寸，但饮恨，脉脉同谁语。
更回首、重城不见，寒江天外，隐隐两三烟树。"
侯置,"菊润初经雨，橙香独占秋。
碧琳仙酿试新。
内集熙熙休试、蚁浮瓯。
家世传黄阁，功名起黑头。
双凫聊傍故人舟。
咫尺青云岐路、看英游。"
辛弃疾,"走去走来三百里，五日以为期。
六日归时已是疑。
应是望多时。
鞭个马儿归去也，心急马行迟。
不免相烦喜鹊儿。
先报那人知。"
卢祖皋,"闲睡足。
冰柱乱敲寒玉。
簇簇庭阴嘉树绿。
晚蝉声断续。
一雨藕花新浴。
香破小窗幽独。
重理焦桐寻旧曲。
隔墙风动竹。"
卢祖皋,"寒谷耿春姿，遥夜乘幽兴。
忆得和香载月归，醉里清魂醒。
霜月解随人，不解将疏影。
想见江南万斛愁，云卧衣裳冷。"
黄人杰,"山光堂下，恰催花雨过，韶华将半。
蝶舞回风莺度曲，暖响笙箫庭院。
泥轼仙翁，当时此夕，正梦投怀燕。
紫髯黄发，到今如此清健。
岂但风月平分，海沂千里，流得欢声遍。
屈宋江山，还助说，莫惜金荷频卷。
问寿何如，凤池三到，却放壶天晚。
赤松应待，挂冠归伴萧散。"
仇远,"飞尘入建章，乐事难重见。
白发故宫娃，闲说沈香宴。
霓裳秋梦寒，□黏冰片。
萤火起庭莎，犹忆轻罗扇。"
苏轼,"银塘朱槛曲尘波。
圆绿卷新荷。
兰条荐浴，菖花酿酒，天气尚清和。
好将沈醉酬佳节，十分酒、一分歌。
狱草烟深，讼庭人悄，无吝宴游过。"
柳永,"昨宵里、恁和衣睡。
今宵里、又恁和衣睡。
小饮归来，初更过、醺醺醉。
中夜後、何事还惊起。
霜天冷，风细细。
触疏窗、闪闪灯摇曳。
空床展转重追想，云雨梦、任欹枕难继。
寸心万绪，咫尺千里。
好景良天，彼此空有相怜意。
未有相怜计。"
刘辰翁,"雨枕莺啼，露班烛散，御街人卖花窠。
过眼无情，而今魂梦年多。
百钱曳杖桥边去，问几时、重到明河。
便人问，无了东风，此恨难磨。
落红点点入颓波。
任归春到海，海又成涡。
江上儿童，抱茅笑我重过。
蓬莱不涨枯鱼泪，但荒村、败壁悬梭。
对残阳，往往无成，似我蹉跎。"
赵长卿,"小亭烟柳水溶溶。
野花白白红红。
恼人池上晚来风。
吹损春容。
又是清明天气，记当年、小院相逢。
凭栏幽思几千重。
残杏香中。"
黄庭坚,"春归何处。
寂寞无行路。
若有人知春去处。
唤取归来同住。
春无踪迹谁知。
除非问取黄鹂。
百啭无人能解，因风飞过蔷薇。"
贺铸,"墙上夭桃簌簌红。
巧随轻絮入帘栊。
自是芳心贪结子。
翻使。
惜花人恨五更风。
露萼鲜浓妆脸靓。
相映。
隔年情事此门中。
粉面不知何处在。
无奈。
武陵流水卷春空。"
卢祖皋,"兰棹举。
相趁落红飞去。
一隙轻帘凝睇处。
柳丝牵不住。
昨日翠蛾金缕。
今夜碧波烟渚。
好梦无凭窗又雨。
天涯知几许。"
黄庭坚,"可怜翡翠随鸡走。
学绾双鬟年纪小。
见来行待恶怜伊，心性娇痴空解笑。
红蕖照映霜林表。
杨柳舞风腰袅袅。
衾馀枕剩尽相容，只是老人难再少。"
魏了翁,"江横山簇。
柏箭森如束。
满眼飞蓬撩乱，知几几、未膏沐。
快意忽破竹。
一奁明翠玉。
千古江山只麽，人都道、为君绿。"
邓肃,"翠竹谩连云，天风不到。
帘幕重重自热恼。
冷香忽至，爱惜当同芝草。
井花浮碧玉，炎威扫。
酒渴想东邻，忧心如捣。
纳履生疑谩悔懊。
未容沈李，相对尊前倾倒。
报君惟短句，琼琚好。"
汪元量,"内家雨宿日辉辉。
夹遥桃花张锦机。
黄纛软舆抬圣母，红罗凉伞罩贤妃。
龙舟缥缈摇红影，羯鼓喧哗撼绿漪。
阿监柳亭排燕处，美人斗把玉箫吹。"
陈亮,"柳丝烟织。
掩映小池，鳞鳞波碧。
几片飞花，半檐残雨，长亭愁寂。
凭高望断江南，怅千里、疏烟淡日。
斗草风流，弄梅情分，教人思忆。"
曾觌,"记神京、繁华地，旧游踪。
正御沟、春水溶溶。
平康巷陌，绣鞍金勒跃青骢。
解衣沽酒醉弦管，柳绿花红。
到如今、馀霜鬓，嗟前事、梦魂中。
但寒烟、满目飞蓬。
雕栏玉砌，空锁三十六离宫。
塞笳惊起暮天雁，寂寞东风。"
姜夔,"衰草愁烟，乱鸦送日，风沙回旋平野。
拂雪金鞭，欺寒茸帽，还记章台走马。
谁念飘零久，漫赢得、幽怀难写。
故人清沔相逢，小窗闲共情话。
长恨离多会少，重访问竹西，珠泪盈把。
雁碛波平，渔汀人散，老去不堪游冶。
无奈苕溪月，又照我、扁舟东下。
甚日归来，梅花零乱春夜。"
苏轼,"三年枕上吴中路。
遣黄耳、随君去。
若到松江呼小渡。
莫惊鸥鹭，四桥尽是，老子经行处。
辋川图上看春暮。
常记高人右丞句。
作个归期天已许。
春衫犹是，小蛮针线，曾湿西湖雨。"
吕胜己,"直系腰围鹤间霞。
双垂项帕凤穿花。
新妆全学内人家。
惠性芳心谁得似，饶嗔□恶也还他。
只消凡事与饶些。"
李之仪,"洗尽秋容天似莹。
星稀月淡人初静。
策杖萦纡寻远径。
披昏暝。
堤边犊母闲相并。
遥想去舟魂欲凝。
一番佳思从谁咏。
憔悴归来如独醒。
知何境。
沈沈但觉烟村迥。"
张继先,"一更一点一更初。
城门半掩行人疏。
茅庵潇洒一事无。
孤灯相对光清虚。
蒲团安稳身不拘。
跏趺大坐心如如。
月轮微出天东隅。
空中露出无名珠。"
李之仪,"知有阆风花解语，从来只许传闻。
光明休咏汉宫新。
拥身疑有月，衬步恨无云。
莫把金樽容易劝，坐来几度销魂。
不知仙骨在何人。
好将千岁日，占断四时春。"
黄裳,"水鉴中看尤未老。
乘兴拿舟，更向湘江过。
俯仰太虚都一个。
九春风思谁吟到。
闲上钓台云外坐。
待得金鳞，始放芳尊倒。
醉後言归犹更早。
素纤有数君须道。"
吕渭老,"抚床多感慨，白发困风烟。
出门有碍，更堪寒暮雪飞天。
君弃一盂一衲，奔走五湖清海，杯度不乘船。
来访山中友，□□□□竿。
看人间，谁得似，谪仙闲。
生涯不问，留情多在酒杯间。
剪烛西风谈笑，零落一尊相对，不觉已更残。
回首功名事，笺记谢任安。"
黄机,"六月云初，人争议公，公无阻伤。
记传飞急羽，舟还海道，弥漫白水，路入沙场。
万姓三军，倚公为命，法有逗遛公自当。
君还信，似崔嵬砥柱，屹立瞿塘。
此行阴德难量。
到论定才知滋味长。
看鱼肥蟹健，妻孥共乐，酒稻熟，翁媪相将。
何以报公，祝公千岁，多少人家烧夜香。
凌烟上，更声名凛凛，冠剑堂堂。"
方千里,"露烟静。
寂寥转、梧桐寒影。
天际历历征鸿近。
被风吹散，声断无行阵。
秋思客怀多少恨。
谩厌厌谁问。
晕残兰香消印。
梦魂长定。
愁伴更筹尽。"
汪莘,"三十六峰，三十六溪，长锁清秋。
对孤峰绝顶，云烟竞秀，悬崖峭壁，瀑布争流。
洞里桃花，仙家芝草，雪後春正取次游。
亲曾见，是龙潭白画，海涌潮头。
当年黄帝浮丘。
有玉枕玉床还在不。
向天都月夜，遥闻凤管，翠微霜晓，仰盼龙楼。
砂穴长红，丹炉已冷，安得灵方闻早修。
谁知此，问原头白鹿，水畔青牛。"
晏殊,"千缕万条堪结。
占断好风良月。
谢娘春晚先多愁，更撩乱、絮飞如雪。
短亭相送处，长忆得、醉中攀折。
年年岁岁好时节。
怎奈尚、有人离别。"
周邦彦,"水竹旧院落，樱笋新蔬果。
嫩英翠幄，红杏交榴火。
心事暗卜，叶底寻双朵。
深夜归青琐。
灯尽酒醒时，晓窗明、钗横鬓。
怎生那。
被间阻时多。
奈愁肠数叠，幽恨万端，好梦还惊破。
可怪近来，传语也无个。
莫是人呵。
真个若人，却因何、逢人问我。"
冯取洽,"一雨霈然，六合全清，空无点埃。
喜秋容新沐，为谁媚妩，凉蟾留照，正尔徘徊。
蜡屐清游，渔蓑淡话，富贵於予何有哉。
双溪上，总旧盟鸥鹭，来往无猜。
烟霞竹石松梅。
更无数幽花陆续开。
渐黄鸡啄黍，肥堪一箸，浮蛆拍瓮，美可三杯。
儿解应门，翁方索句，俗客来时莫放来。
青山好，尽从今日日，闼不妨排。"
向子,"午夜凉生翠幔。
帘外行云撩乱。
可恨白苹风，欲雨又还吹散。
肠断。
肠断。
楚梦惊残一半。"
杨无咎,"墙头艳杏花初试。
绕珍丛、细红蕊。
欲知占尽春明媚。
诮无意、看桃李。
持杯准拟花前醉。
早一叶、两叶飞坠。
晚来旋旋深无地。
更听得、东风起。"
范成大,"钧天奏，流韵满空明。
琪树玲珑珠网碎，仙风吹作步虚声。
相和八鸾鸣。"
葛立方,"禁烟却酿新愁。
正系马、清淮渡头。
後日清明催叠鼓，应在扬州。
归时元已临流。
要绮陌、芳郊恣游。
三月羁怀当一洗，莫放觥筹。"
陈著,"纷纷都说会双星。
鹊桥成。
凤骖迎。
风雨凄凉，何故锁苍冥。
儿女空愁谁解意，须道我，试来听。
人间天上不同情。
最无凭。
是柔盟。
应怪痴人，虚妄做浮生。
正值楼台多簇燕，教没兴，不开晴。"
赵长卿,"讲柳谈花，我从来口快，说他家。
眼前见了，无限楚女吴娃。
千停万稳，较量来、终不如他。
便做得，宫仪院体，歌谈不带烟花。
从前万事堪夸。
爱拈笺弄管，锦字斜。
新来与人著，不许胡巴。
嚎懑谩惹，料福缘、浅似他些。
谁为我，传诗递曲，殷勤题上窗纱。"
姚述尧2,"春回海角。
望中佳气连云幕。
晓来隐隐闻天乐。
玉女金童，来奉瑶池约。
东风已破蟠桃萼。
霞觞荐寿更酬酢。
香山舞罢宫花落。
步辇安舆，岁岁同行乐。"
曹组,"田园有计归须早。
在家纵贫亦好。
南来北去何日了。
光阴送尽，可怜青鬓，暗逐流年老。
寂寥孤馆残灯照。
乡思惊时梦初觉。
落月苍苍关河晓。
一声鸡唱，马嘶人起，又上长安道。"
杨无咎,"休惊明日岁华新。
且喜得，又逢春。
北堂歌舞奉慈亲。
愿遐龄，等大椿。
□□□□□□□。
□□□，□□□。
□□□□□□□。
□□□，□□□。"
吴文英,"暮檐凉薄。
疑清风动竹，故人来邈。
渐夜久、闲引流萤，弄微照素怀，暗呈纤白。
梦远双成，凤笙杳、玉绳西落。
掩帷倦入，又惹旧愁，汗香阑角。
银瓶恨沈断索。
叹梧桐未秋，露井先觉。
抱素影、明月空闲，早尘损丹青，楚山依约。
翠冷红衰，怕惊起、西池鱼跃。
记湘娥、绛绡暗解，褪花坠萼。"
辛弃疾,"梅子熟时到几回。
桃花开後不须猜。
重来松竹意徘徊。
惯听禽声浑可谱，饱观鱼阵已能排。
晚云挟雨唤归来。"
曹勋,"宿雨初晴，花艳迎阳，槛前如绣如绮。
向晓峭寒轻，真珠十二。
正朝曦、桃杏暖，透影帘栊烘春霁。
似暂隔、祥烟香雾，朝仙侣庭际。
更值迟迟丽日。
且休约寻芳，与开瑶席。
未拟上金钩，尽围红遮翠。
命佳名、坤殿喜，为写新声传新意。
待向晚、迎香临月须卷起。"
李曾伯,"元英燕罢瑶台，玉妃满地花钿委。
山川幻出，剡溪梁苑，齐宫郢里。
半点瑕无，一团和就，珠圆琼碎。
任谢家儿女，庭前争诧，临空撤、絮风起。
夜入蔡州城里。
问官军、果谁堪比。
饮羔烹凤，众宾一笑，直聊尔耳。
寒耸玉楼，冻呵金井，属公诗史。
更须待大白，浩歌黄竹，为丰年喜。"
刘辰翁,"送岁可无诗。
得团栾、忍不开眉。
不记去年今夕梦，江东怀抱，江西信息，舍北妻儿。
五十炊。
待五十、富贵成痴。
百年苦乐乘除看，今年一半，明年一半，更似儿时。"
张炎,"步高寒、下观浮远，清晖隔断风雨。
醉魂误入滁阳路。
落莫不知何处。
栏屡拊。
又却是，秋城自有芙蓉主。
重游倦旅。
对万壑千岩，长江巨浪，空翠洒衣履。
景如许。
都被楼台占取。
晴岚暖霭朝暮。
乾坤静里闲居赋。
评泊水经茶谱。
留胜侣。
更底用，林泉曳杖寻桑苎。
休休访古。
看排闼青来，书床啸咏，莫向惠峰去。"
方岳,"雁向愁边落。
渺汀洲、孤云细雨，暮天寒角。
有美人兮山翠外，谁共霜桥月壑。
想朋友、春猿秋鹤。
竹屋一灯棋未了，问人间、局面如何著。
风雨夜，更商略。
六州铁铸从头错。
笑归来、冰鲈堪脍，雪螯堪嚼。
莫遣孤舟横浦溆，也怕浪狂风恶。
且容把、钓纶收却。
云外空山知何似，料清寒、只与梅花约。
逋老句，底须作。"
刘仙伦,"重唤松江渡。
叹垂虹亭下，销磨几番今古。
依旧四桥风景在，为问坡仙甚处。
但遗爱、沙边鸥鹭。
天水相连苍茫外，更碧云、去尽山无数。
潮正落，日还暮。
十年到此长凝伫。
恨无人、与共秋风，脍丝莼缕。
小转朱弦弹九奏，拟致湘妃伴侣。
俄皓月、飞来烟渚。
恍若乘槎河汉上，怕客星、犯斗蛟龙怒。
歌乃，过江去。"
方岳,"子盍规夫，商丘之木，有樗不才。
纵斧斤睥睨，何妨雪立，风烟傲兀，怎问春回。
老子似之，倦游久矣，归晒渔蓑羹芋魁。
村锄外，闻韭今有子，芥已生台。
天於我辈悠哉。
纵作赋问天天亦猜。
且醉无何有，酒徒陶陆，与二三子，诗友陈雷。
正尔眠云，阿谁敲月，不是我曹不肯来。
君且住，怕口生荆棘，胸有尘埃。"
姚勉,"崧岳降神，昴宿宣精，挺生伟人。
整淳乾坤，浸如嘉，太平事业，了却端平。
扶日中天，拱辰北极，一洒甘霖埃雾清。
春寰海，听农歌载路，边柝沈声。
旗常万世勋铭。
便与国无穷垂令名。
似青山流水，涑川贤相，黄花晚节，魏国元臣。
五纬芒寒，六符色正，辉映老人南极星。
苍生福，开八荒寿域，一气洪钧。"
史浩,"清淡无限，林下逢人少。
骑马踏红尘，恁区区、何时是了。
名场利海，毕竟白头翁，山簇翠，水拖蓝，只个生涯好。
君侯洒落，卜筑开冰沼。
三径直危楼，遍岩隈、幽花香草。
风勾月引，馀事作诗人，词歌雪，气凌云，寒瘦伦郊岛。"
黄庭坚,"摩围小隐枕蛮江。
蛛丝闲锁晴窗。
水风山影上修廊。
不到晚来凉。
相伴蝶穿花径，独飞鸥舞春光。
不因送客下绳床。
添火炷炉香。"
晏殊,"碧海无波，瑶台有路。
思量便合双飞去。
当时轻别意中人，山长水远知何处。
绮席凝尘，香闺掩雾。
红笺小字凭谁附。
高楼目尽欲黄昏，梧桐叶上萧萧雨。"
李曾伯,"把绣成吟，真压倒、古之元白。
佳句有、雪车冰柱，曾无衿色。
一点不留烟火气，时脾时有清风入。
更岭边、多少活人恩，于公德。
公自是，朝天客。
应笑我，为人役。
看时犹多事，公须一出。
琅腹细披忠抱寸，龙颜密侍天威尺。
借笔端、从此润皇猷，翰林伯。"
张先,"醉笑相逢能几度。
为报江头春且住。
主人今日是行人，红袖舞。
清歌女。
凭仗东风教点取。
三月柳枝柔似缕。
落絮尽飞还恋树。
有情宁不忆西园，莺解语。
花无数。
应讶使君何处去。"
仲殊,"清江平淡，疏雨和烟染。
春在广寒宫，付江梅、先开素艳。
年年第一，相见越溪东，云体态，雪精神，不把年华占。
山亭水榭，别恨多销黯。
又是主人来，更不辜、香心一点。
题诗才思，清似玉壶冰，轻回顾，落尊前，桃杏声华减。"
汪莘,"夹岸隘桃花，花下苍苔如积。
蓦地轻寒一阵，上桃花颜色。
东邻西舍绝经过，新月是相识。
白玉阑干斜倚，作蓬山春夕。"
王之道,"磔攘送寒，燔烈兴岁，又颁尧历。
青霭烧痕，绿浮风皱，暖回春色。
地天交泰，时当倾否，五鬼休相厄。
何妨笑倚东风，一饮杯三百。
长忆。
苻坚入寇，功高晋室，无如安石。
义概雄心，辄莫等闲抛掷。
盖壤声名，鼎彝勋业。
朋溪虽好，未放终闲逸。
喈喈黄鸟，更看壶中春日。"
杜安世,"帘卷春寒小雨天。
牡丹花落尽，悄庭轩。
高空双燕舞翩翩。
无风轻絮坠，暗苔钱。
拟将幽怨写香笺。
中心多少事，语难传。
思量真个恶因缘。
那堪长梦见，在伊边。"
王之道,"修眉山远。
娇抹乌云秋水畔。
酒里花前。
坐拥斯人怎得寒。
浮满。
须索空缸仍覆盏。
正恐相妨。
归去如闻笑语香。"
辛弃疾,"水底明霞十顷光。
天教铺锦衬鸳鸯。
最怜杨柳如张绪，却笑莲花似六郎。
方竹簟，小胡床。
晚风消得许多凉。
背人白鸟都飞去，落日残□更断肠。"
苏轼,"情若连环，恨如流水，甚时是休。
也不须惊怪，沈郎易瘦，也不须惊怪，潘鬓先愁。
总是难禁，许多魔难，奈好事教人不自由。
空追想，念前欢杳杳，後会悠悠。
凝眸。
悔上层楼。
谩惹起、新愁与旧愁。
向彩笺写遍，相思字了，重重封卷，密寄书邮。
料到伊行，时时开看，一看一回和泪收。
须知道，□这般病染，两处心头。"
欧阳修,"八月微凉生枕簟。
金盘露洗秋光淡。
池上月华开宝鉴。
波潋滟。
故人千里应凭槛。
蝉树无情风苒苒。
燕归碧海珠帘。
沈臂冒霜潘鬓减。
愁黯黯。
年年此夕多悲感。"
吕渭老,"宝蟾悬镜。
露颗倾荷柄。
飞萤点点明花径。
凝愁情不展，宿酒风还醒。
天似晓，银河半落星相趁。
心事都无定。
才致元相称。
春过了，秋将近。
小窗通竹圃，野色连金井。
得仗个，多情燕子分明问。"
欧阳修,"增之太长，减之太短，出群风格。
施朱太赤，施粉太白，倾城颜色。
慧多多，娇的的。
天付与、教谁怜惜。
除非我、偎著抱著，更有何人消得。"
张先,"锦筵红，罗幕翠。
侍宴美人姝丽。
十五六，解怜才。
劝人深酒杯。
黛眉长，檀口小。
耳畔向人轻道。
柳阴曲，是儿家。
门前红杏花。"
倪,"超然远览。
是我辈人方俱眼。
默想江湖。
何处山川略得如。
凉秋最胜。
万顷芙蕖盖明镜。
更乞清诗。
要见胸中一吐奇。"
吴文英,"羁云旅雁。
敛倦羽、寄楼墙阴年晚。
问字翠尊，刻烛红笺悭曾展。
冰滩鸣佩舟如箭。
笑乌帻、临风重岸。
傍邻垂柳，清霜万缕，送将人远。
吴苑。
千金未惜，买新赋、共赏文园词翰。
流水翠微，明月清风平分半。
梅深驿路香不断。
万玉舞、罘东畔。
料应花底春多，软红雾暖。"
晏殊,"芳莲九蕊开新艳。
轻红淡白匀双脸。
一朵近华堂。
学人宫样妆。
看时斟美酒。
共祝千年寿。
销得曲中夸。
世间无此花。"
汪元量,"汉家宫阙动高秋。
人自伤心水自流。
今日晴明独上楼。
恨悠悠。
白尽梨园子弟头。"
苏轼,"小莲初上琵琶弦。
弹破碧云天。
分明绣阁幽恨，都向曲中传。
肤莹玉，鬓梳蝉。
绮窗前。
素蛾今夜，故故随人，似斗婵娟。"
黄机,"政槐云浓翠，榴火殷红，暑风凉细。
紫府神仙，向人间游戏。
瑞节珠幢，琼缨宝佩，炯冰壶标致。
经济规模，登庸衣钵，家传如此。
礼乐醇儒，诗书元帅，尽洗凡踪，平吞馀子。
敬简堂深，且从容一醉。
庆社绵绵，功名衮衮，比衡山湘水。
更把阳和，从头付与，满门桃李。"
吕胜己,"纵棹越溪船。
破浪冲涛到碧湾。
种就长堤千亩竹，无边。
插玉屯云满渭川。
平日乐归田。
不恋荣华不慕仙。
得个容身栖隐处，宽闲。
每日江边理钓竿。"
仲并,"分手又三秋，犹记花时歌别。
每念征帆归晚，误五湖风月。
清江休望使君来，指日趋天阙。
婿玉翁冰相映，看紫薇花发。"
刘过,"自注铜瓶，作梅花供，尊前数枝。
说边头旧话，人生消得，几番行役，问我何之。
小队红旗，黄金大印，直待封侯知几时。
杯行处，且淋漓一醉，明日东西。
如椽健笔鸾飞。
还为写春风陌上词。
便平生豪气，销磨酒里，依然此乐，儿辈争知。
霜重貂裘，夜寒如水，饮到月斜犹未归。
仙山路，有笙簧度曲，声到琴丝。"
吴潜,"海棠亭午沾疏雨。
便一饷、胭脂尽吐。
老去惜花心，相对花无语。
羽书万里飞来处。
报扫荡、狐嗥兔舞。
濯锦古江头，飞景还如许。"
沈端节,"重阳恁好，正秋清天色，水容如泻。
野阔风高香雾满，采菊无人同把。
堪笑渊明，蓬头曳杖，吟赏东篱下。
孤风远韵，至今犹作佳话。
争似太守才贤，慈祥恺悌，赋政多闲暇。
千里江山供胜践，尊俎延登儒雅。
只恐相将，吹花春宴，不许斯民借。
花嘲便坐，尚怀方外司马。"
张辑,"莲舟玉字，得真人亲授。
圯上家风又还有。
问因何五马，踏月云台。
秋色里，却赏烟霞袖手。
酒边听说剑，歌舞升平，方许君为赤松友。
任浊世纷纭，海水扬尘，再相见、雪髯依旧。
且岁岁、中秋後逾旬，更半月东离，菊花重九。"
柳永,"如花貌。
当来便约，永结同心偕老。
为妙年、俊格聪明，凌厉多方怜爱，何期养成心性近，元来都不相表。
渐作分飞计料。
稍觉因情难供，恁殛恼。
争克罢同欢笑。
已是断弦尤续，覆水难收，常向人前诵谈，空遣时传音耗。
漫悔懊。
此事何时坏了。"
葛立方,"气应三阳，氛澄六幕，翔乌初上云端。
问朝来何事，喜动门阑。
田父占来好岁，星翁说道宜官。
拟更凭高望远，春在烟波，春在晴峦。
歌管雕堂宴喜，任重帘不卷，交护春寒。
况金钗整整，玉树团团。
柏叶轻浮重醑，梅枝巧缀新幡。
共祝年年如愿，寿过松椿，寿过彭聃。"
杨无咎,"晓来烟露重，为重阳、增胜致。
记一年好处，无似此天气。
东篱白衣至，南陌芳筵启。
风流曾未远，登临都在眼底。
人生如寄。
谩把茱萸看子细。
击节听高歌，痛饮莫辞醉。
乌帽任教，颠倒风里坠。
黄花明日，纵好无情味。"
刘辰翁,"黄帘绿幕窗垂雾。
表立如承露。
夕郎偷看御街灯。
归奔河边残点、乱如星。
开园蒋李游春雨。
蛱蝶穿人舞。
如今烟草锁春晴。
并与苏堤葛岭、不堪行。"
张孝祥,"雄风豪雨，时节清明近。
帘幕起轻寒，暖红炉、笑翻灰烬。
阴藏迟日，欲验几多长，绣工慵，围棋倦，香篆频销印。
茂林芳径，绿变红添润。
桃杏意酣酣，占前头、一番花信。
华堂尊酒，但作艳阳歌，禽声喜，流云尽，明日春游俊。"
康与之,"霜幕风帘，闲斋小户，素蟾初上雕笼。
玉杯，还与可人同。
古鼎沈烟篆细，玉笋破、橙橘香浓。
梳妆懒，脂轻粉薄，约略淡眉峰。
清新，歌几许，低随慢唱，语笑相供。
道文书针线，今夜休攻。
莫厌兰膏更继，明朝又、粉冗匆匆。
酩酊也，冠儿未卸，先把被儿烘。"
张炎,"□□□年酒半酣。
知鱼知我静中参。
峰六六，径三三。
此怀难与俗人谈。"
晏几道,"离多最是，东西流水，终解两相逢。
浅情终似，行云无定，犹到梦魂中。
可怜人意，薄於云水，佳会更难重。
细想从来，断肠多处，不与者番同。"
毛滂,"灯雾里。
老去昔游不记。
月似旧时人不似。
小楼何处是。
归卧晚香翠被。
玉酒著人小醉。
欲睡先来都不睡。
此情那恁地。"
秦观,"恨眉醉眼。
甚轻轻著，神魂迷乱。
常记那回，小曲阑干西畔。
鬓云松、罗袜。
丁香笑吐娇无限。
语软声低，道我何曾惯。
云雨未谐，早被东风吹散。
闷损人、天不管。"
吴礼之,"板约红牙。
歌翻白雪，杯泛流霞。
苏小情多，潘郎年少，欢计生涯。
轩窗临水人家。
更门掩、青春杏花。
百万呼卢，十千沽酒，不负韶华。"
吴泳,"金榜揭。
都是鹿鸣仙客。
手按玉笙寒尚怯。
倚梅歌一阕。
柳拂御街明月。
莺扑上林残雪。
前岁杏花元一色。
马蹄归路滑。"
辛弃疾,"父老争言雨水匀。
眉头不似去年颦。
殷勤谢却甑中尘。
啼鸟有时能劝客，小桃无赖已撩人。
梨花也作白头新。"
赵彦端,"三年何许竞芳辰。
君家千树春。
如今欲去复逡巡。
好花留住人。
红蕊乱，绿阴匀。
彩云新又新。
只应小阕记情亲。
动君梁上尘。"
王观,"新秋气肃。
此时仙翁曾诞育。
禀赋应遍。
绿□朱颜似少年。
阶庭兰玉。
行见儿孙俱曳绿。
更祝遐龄。
愿比壮椿过八千。"
郭应祥,"金风淅淅，银河耿耿，七夕如今又至。
人间唤作隔年期，但只似、屈伸指臂。
罗花列果，拈针弄线，等是纷纷儿戏。
巧人自少拙人多，那牛女、何曾管你。"
苏轼,"蜀客到江南，长忆吴山好。
吴蜀风流自古同，归去应须早。
还与去年人，共藉西湖草。
莫惜尊前仔细看，应是容颜老。"
吕渭老,"凉露洗秋空。
菊径鸣蛩。
水晶帘外月玲珑。
烛蕊双悬人似玉，簌簌啼红。
宋玉在墙东。
醉袖摇风。
心随月影入帘栊。
戏著锦茵天样远，一段愁浓。"
赵彦端,"春意密。
不受人间风日。
一曲清歌云暮碧。
尊前今夜识。
醉客倦吟无力。
滞梦停愁相织。
只道桃源难再入。
有人还问得。"
张继先,"西源好，冬日雪中松。
携手石坛承爱景，静观天地入清宫。
恰似大茅峰。
襟袂冷，琴里意浓浓。
吹月洞箫含碧玉，动人佳趣转黄锺。
情绪发於中。"
何梦桂,"自辽东鹤去，算何人、插得翅能飞。
笑平生错铸，儒冠误识，者也焉之。
谩道寒蚕冰底，瓮茧解成丝。
何许丝千丈，补得龙衣。
镜里不堪勋业，纵梦中八翼，不到天墀。
看间富贵，妻妾笑施施。
对青山、千年不老，但梅花、头白伴人衰。
严陵路，年年潮水，不上渔矶。"
王之道,"藕丝衫剪轻红窄。
衫轻不碍琼肤白。
缦鬓小横波。
花楼东是家。
上湖闲荡桨。
粉艳芙蓉榜。
湖水亦多情。
照妆天底清。"
王以宁,"桃李纷纷春事催。
桐花风定牡丹开。
天麟下作人间瑞，玉燕清宵入梦来。
红玉酎，紫霞杯。
五云深处望三台。
君家况有庭前柏，好个擎天八柱材。"
李曾伯,"晚出千林，中立三秋，清哉此花。
自鹫峰移下，碎成玉屑，蟾宫分到，缀作金葩。
粟许来微，薰天声价，较楚蕙庾梅还韵些。
真奇处，但餐沆瀣，不染繁华。
酒边一笑婆娑。
疑香醉山中尊者家。
怅尘埃俗状，强颜羞对，风骚墨客，乐事堪夸。
月照才清，露浓尤馥，饮待夜深应更佳。
姑容我，胆瓶斜插，卧看窗纱。"
欧阳修,"酒美春浓花世界。
得意人人千万态。
莫教辜负艳阳天，过了堆金何处买。
已去少年无计奈。
且愿芳心长恁在。
闲愁一点上心来，算得东风吹不解。"
叶梦得,"生涯何有但青山。
小溪湾。
转潺。
投老归来，终寄此山间。
茅舍半风雨横，荒径晚，乱榛菅。
强扶衰病上巅。
水云闲。
伴跻攀。
湖海苍茫，千里在吴关。
漫有一杯聊自醉，休更问，鬓毛斑。"
秦观,"星分牛斗，疆连淮海，扬州万井提封。
花发路香，莺啼人起，珠帘十里东风。
豪俊气如虹。
曳照春金紫，飞盖相从。
巷入垂杨，画桥南北翠烟中。
追思故国繁雄。
有迷楼挂斗，月观横空。
纹锦制帆，明珠溅雨，宁论爵马鱼龙。
往事逐孤鸿。
但乱云流水，萦带离宫。
最好挥毫万字，一饮拼千锺。"
辛弃疾,"柳暗清波路。
送春归、猛风暴雨，一番新绿。
千里潇湘葡萄涨，人解扁舟欲去。
又樯燕、留人相语。
艇子飞来生尘步，唾花寒、唱我新番句。
波似箭，催鸣橹。
黄陵祠下山无数。
听湘娥、泠泠曲罢，为谁情苦。
行到东吴春已暮，正江阔、潮平稳渡。
望金雀、觚棱翔舞。
前度刘郎今重到，问玄都、千树花存否。
愁为倩，么弦诉。"
高观国,"平生似欠西湖债。
每拼了、金貂解。
妩媚烟云多变态。
雕鞍来处，画船归去，花柳春风隘。
玉京相接蓬壶界。
入画遥山翠分黛。
苏小不来时节改。
一堤风月，六桥烟水，鹭约鸥盟在。"
赵鼎,"香冷金炉，梦回鸳帐馀香嫩。
更无人问。
一枕江南恨。
消瘦休文，顿觉春衫褪。
清明近。
杏花吹尽。
薄暮东风紧。"
欧阳修,"阴阴树色笼晴昼。
清淡园林春过後。
杏腮轻粉日催红，池面绿罗风卷皱。
佳人向晚新妆就。
圆腻歌喉珠欲溜。
当筵莫放酒杯迟，乐事良辰难入手。"
姜夔,"家在马城西，今赋梅屏雪。
梅雪相兼不见花，月影玲珑彻。
前度带愁看，一饷和愁折。
若使逋仙及见之，定自成愁绝。"
杨无咎,"休倩傍人为正冠。
披襟散发最宜闲。
水云况得平生趣，富贵何曾著眼看。
低拍棹，称鸣銮。
一尊长向枕边安。
夜深贪钓波间月，睡起知他日几竿。"
韩,"新月已如许，我问带湖梅。
人闲题句，赢得浮潋酒盈杯。
落拓豪英满坐，烂漫风骚连纸，天外凤凰来。
只怕轻孤负，莫待巧安排。
空翠滴，寒爽矣，晚佳哉。
为君绝倒，折尽千树玉蓓堆。
渺渺章泉好在，寂寂卢泉仙去，今古付尊。
拍手见花木，放眼记莓苔。"
沈端节,"怀人意思，悲秋情绪，长是文园病後。
蛛丝轻袅玉钗风，想花貌、参差依旧。
无穷往事，一襟新恨，老泪淋浪卮酒。
天涯相对话平生，怅南北、还如箕斗。"
晏几道,"翠幕绮筵张。
淑景难忘。
阳关声巧绕雕梁。
美酒十分谁与共，玉指持觞。
晓枕梦高唐。
略话衷肠。
小山池院竹风凉。
明夜月圆帘四卷，今夜思量。"
曹勋,"东风冉冉迟芳昼。
渐黄缀、疏疏柳。
为惜春来通安否。
可能相就，径须图醉，莫问伤春瘦。
陶然共酌新醅酒。
咏好句、须还凤楼手。
唱了新词归来後。
琐窗香暗，语声和笑，喜入灯花秀。"
赵善括,"佳客志淮海，贱子设樽。
楚江昨夜清涨，短棹已安排。
休问南楼风月，且念阳台云雨，几日却重来。
银烛正凝泪，画鼓且休催。
彩云飞，黄鹤举，两徘徊。
林泉归去高卧，回首笑尘埃。
我唱更凭君和，君起谁同我舞，莫惜玉山颓。
他日扬州路，散策愿相陪。"
卢祖皋,"楼倚晴空，炎云净、晚来风力。
沧海外、等闲吹上，满轮寒璧。
河汉低垂天欲近，乾坤浩荡秋无极。
凭阑干、衣袂拂青冥，知何夕。
登眺地，追畴昔。
吴越事，皆陈迹。
对清光祗有，醉吟消得。
万古悠悠惟月在，浮生衮衮空头白。
自骑鲸、仙去有谁知，遥相忆。"
赵善括,"月华凝露掌。
正极目鸾霄，望风鲸壤。
深宫注遐想。
听点点花漏，盈盈仙仗。
笙箫迎响。
降琼轮、玄云步障。
洞□扉、笑别蓬瀛，下应太平无象。
俱仰。
姆仪春煦，妇节冰清，道风夷旷。
三迁教养。
金阙里，玉音赏。
况传家清白，满堂朱紫，相对兰荪竞长。
待齐秦、汤沐疏封，赐灵寿杖。"
朱敦儒,"晚菊花前敛翠蛾。
采花传酒缓声歌。
柳枝团扇别离多。
拥髻凄凉论旧事，曾随织女度银梭。
当年今夕奈愁何。"
辛弃疾,"枕婆娑两鬓霜。
起听檐溜碎喧江。
那边玉箸销啼粉，这里车轮转别肠。
诗酒社，水边乡。
可堪醉墨几淋浪。
画图恰似归家梦，千里河山寸许长。"
周邦彦,"桃溪不作从容住。
秋藕绝来无续处。
当时相候赤栏桥，今日独寻黄叶路。
烟中列岫青无数。
雁背夕阳红欲暮。
人如风後入江云，情似雨馀黏地絮。"
苏轼,"月转乌啼，画堂宫徵生离恨。
美人愁闷。
不管罗衣褪。
清泪斑斑，挥断柔肠寸。
嗔人问。
背灯偷。
拭尽残妆粉。"
张先,"海宇，称庆。
复生元圣。
风入南薰。
拜恩遥阙，衣上晓色犹春。
望尧云。
游钧广乐人疑梦。
仙声共。
日转旗光动。
无疆帝算，何独待祝华封。
与天同。"
周密,"清溪数点芙蓉雨，苹飙泛凉吟。
洗玉空明，浮珠沆瀣，人静籁沈波息。
仙潢咫尺。
想翠宇琼楼，有人相忆。
天上人间，未知今夕是何夕。
此生此夜此景，自仙翁去後，清致谁识。
散发吟商，簪花弄水，谁伴凉宵横笛。
流年暗惜。
怕一夕西风，井梧吹碧。
底事闲愁，醉歌浮大白。"
贺铸,"谁爱松林水似天。
画船听雨奈无眠。
清风明月休论价，卖与愁人直几钱。
挥醉笔，扫吟笺。
一时朋辈饮中仙。
白头□□江湖上，袖手低回避少年。"
周密,"舞红轻带愁飞，宝鞯暗忆章台路。
吟香醉雨，吹箫门巷，飘梭院宇。
立尽残阳，眼迷睛树，梦随风絮。
叹江潭冷落，依依旧恨，人空老、柳如许。
锦瑟华年暗度。
赋行云、空题短句。
情思系燕，么弦弹凤，文君更苦。
烟水流红，暮山凝紫，是春归处。
怅江南望远，苹花自采，寄将愁与。"
卢祖皋,"柳色津头泫绿，桃花渡口啼红。
一春又负西湖醉，离恨雨声中。
客袂迢迢西塞，馀寒翦翦东风。
谁家拂水飞来燕，惆怅小楼东。"
方千里,"山色澄秋，水光融日，浮萍飘碎还圆。
数行征雁，分破白鸥烟，高下回塘暗谷，写幽思、终日溅溅。
闲凝望，残霞暝霭，何处一渔船。
江南，思旧隐，筠轩野径，茅舍疏椽。
惯携壶花下，帽风前。
想像渊明旧节，琴中趣、何必疏弦。
归欤计，不将五斗，输与北窗眠。"
韩,"脆管繁弦无觅处，小楼空掩遥山。
柳丝直下曲阑干。
海棠红欲褪，玉钏怯春衫。
酒不成芳信断，社寒新燕呢喃。
雕盘慵整宝香残。
绮疏明薄暮，帘外雨潺潺。"
杨泽民,"鸾胎麟角，金盘玉箸，芳果荐香橙。
洛浦佳人，缑山仙子，高会共吹笙。
挥毫便扫千章曲，一字不须更。
绛阙瑶台，星桥云帐，全胜少年行。"
辛弃疾,"去年燕子来，帘幕深深处。
香径得泥归，都把琴书污。
今年燕子来，谁听呢喃语。
不见卷帘人，一阵黄昏雨。"
魏了翁,"怕年来年去，渐雅志、易华颠。
叹梦里青藜，间边银信，望外朱。
十年竟成何事，虽万锺、於我曷加焉。
海上潮生潮落，山头云去云还。
人生天地两仪间。
只住百来年。
今三纪虚过，七旬强半，四帙看看。
当时只忧未见，恐如今、见得又徒然。
夜静花间明露，晓凉竹外晴烟。"
曹勋,"凌寒架雪知春近。
闲探处、如相问。
溪流清浅暮云低，玉蓓横斜风定。
晚枝雀，幽姿方展，还映疏篁冷。
镜鸾妆罢明梢嫩。
犹记宜相并。
如今却月别传香，知引何人幽兴。
不堪楼上，昭华吹断，声与愁肠尽。"
杨无咎,"芗林有何好，花蕊不惊秋。
千章云木，长见密叶翠光流。
中有三朝勋旧，早岁辞荣轩冕，归伴赤松游。
不羡鸳鸯侣，锺听景阳楼。
问向来。
麟阁上，凤池头。
有谁能继，向来解印似苏州。
自是英姿绝俗，非我与时违异，何用衣羊裘。
况得长生趣，千岁有怀忧。"
晏几道,"小令尊前见玉箫。
银灯一曲太妖娆。
歌中醉倒谁能恨，唱罢归来酒未消。
春悄悄，夜迢迢。
碧云天共楚宫遥。
梦魂惯得无拘检，又踏杨花过谢桥。"
苏轼,"怅望送春杯。
渐老逢春能几回。
花满楚城愁远别，伤怀。
何况清丝急管催。
吟断望乡台。
万里归心独上来。
景物登临闲始见，徘徊。
一寸相思一寸灰。"
蒋捷,"云褰翠幕。
满天星碎珠迸索。
孤蟾阑外，照我看看过转角。
酒醒寒砧正作。
待眠来、梦魂怕恶。
枕屏那更，画了平洲断雁落。"
李之仪,"天淡云闲晴昼永。
庭户深沈，满地梧桐影。
骨冷魂清如梦醒。
梦回犹是前时景。
取次杯盘催酩酊。
醉帽频，又被风吹正。
踏月归来人已静。
恍疑身在蓬莱顶。"
张抡,"炎天何处可登临。
须於物外寻。
松风涧水杂清音。
空山如弄琴。
宜散发，称披襟。
都无烦暑侵。
莫将城市比山林。
山林兴味深。"
汪莘,"寄语山阿子，何日出幽篁。
兰衣蕙带，为我独立万寻冈。
头上青天荡荡，足下白云霭霭，和气自悠扬。
一阵东风至，灵雨过南塘。
招山鬼，吊河伯，俟东皇。
朱宫紫阙，何事宛在水中央。
长望龙雷驾，凭仗箫钟交鼓，宾日出扶桑。
我乃援北斗，子亦射天狼。"
姜夔,"御苑接湖波，松下春风细。
云绿峨峨玉万枝，别有仙风味。
长信昨来看，忆共东皇醉。
此树婆娑一惘然，苔藓生春意。"
刘克庄,"不须更问旁人，劝君自拂青铜照。
幅巾短褐，有些野逸，有些村拗。
两度呼来，也曾批敕，也曾还诏。
笑先生此手，今堪何用，苔矶上、堪垂钓。
白雪新腔高妙。
把侬家、调疏称道。
六韬未试，抑诗未作，如何归老。
玉带金貂，星儿快活，天来烦恼。
待自笺年甲，缴还官职，换山翁号。"
柳永,"秋尽。
叶翦红绡，砌菊遗金粉。
雁字一行来，还有边庭信。
飘散露华清风紧。
动翠幕、晓寒犹嫩。
中酒残妆慵整顿。
聚两眉离恨。"
张先,"莫风流。
莫风流。
风流後、有闲愁。
花满南园月满楼。
偏使我、忆欢游。
我忆欢游无计奈，除却且醉金瓯。
醉了醒来春复秋。
我心事、几时休。"
欧阳修,"残霞夕照西湖好，花坞苹汀。
十顷波平。
野岸无人舟自横。
西南月上浮云散，轩槛凉生。
莲芰香清。
水面风来酒面醒。"
辛弃疾,"日日闲看燕子飞。
旧巢新垒画帘低。
玉历今朝推戊己，住衔泥。
先自春光留不住，那堪更著子规啼。
一阵晚香吹不断，落花溪。"
管鉴,"碧云暮合。
不教预赏中秋月。
凉生楚观风初歇。
山影沈沈，相对两奇绝。
湘人怅望黄金节。
只愁酒散仙舟发。
凭谁为与娥说。
明夜虽圆，空照人离别。"
晁补之,"罗绮丛中，笙歌丛里，眼狂初认轻盈。
无花解比，似一钩新月，云际初生。
算不虚得，都占与、第一佳名。
轻归去，那知有人，别後牵情。
襄王自是春梦，休谩说东墙，事更难凭。
谁教慕宋，要题诗曾倚，宝柱低声。
似瑶台晓，空暗想、众里飞琼。
馀香冷、犹在小窗，一到魂惊。"
张炎,"流水人家，乍过了斜阳，一片苍树。
怕听秋声，却是旧愁来处。
因甚尚客殊乡，自笑我、被谁留住。
问种桃、莫是前度。
不拟桃花轻误。
少年未识相思苦。
最难禁、此时情绪。
行云暗与风流散，方信别泪如雨。
何况夜鹤帐空，怎奈向、如今归去。
更可怜，闲里白了头，还知否。"
曹冠,"绣水雕栏，绮霞邃宇。
薰风飒至清无暑。
花间休唱遏云歌，枝头且听娇莺语。
景物撩人，悠然得句。
深杯戏把纹楸赌。
胸中邱壑自生凉，何须泉石寻佳趣。"
李曾伯,"岷峨寿佛东来，手移斗柄春寰宇。
经纶事业，诗书流出，时为膏雨。
载采三阶，炳丹一念，雍容枢辅。
望岩廊风范，扬休山立，真汉相、殆天与。
国步时当如许。
赖明堂、倚空一柱。
苍生引领，整齐中夏，奠安西土。
多士相期，直须无愧，范韩文富。
且梅边一笑，春风祝公，寿介东鲁。"
黄机,"此日足可惜，心事正崔嵬。
江淮踏遍，经岁相识定谁来。
每向酒边长叹，更向花边长笑，意虑叵能猜。
邂逅忽相遇，有客在尘埃。
脱儒冠，著武弁，太多才。
笔墨争似，钩戟容易到云台。
馀子何须转手，便把平生胸臆，勇去莫徘徊。
事业上金石，人世自叹哀。"
京镗,"四载分蜀阃，万里下吴樯。
老怀易感，厌听催别笛横羌。
自愧谋非经远，更笑才非任剧，安得召公棠。
有志但碌碌，无绩可章章。
汉嘉守，明似月，洁如霜。
邦人鼓舞，爱戴惟恐趣归忙。
况是水曹宗派，仍得苏州句法，燕寝昼凝香。
且趁东风去，步武近明光。"
赵必,"画阑直。
千红万碧。
无端被，怪雨狂风，柳花禁春色。
寻芳遍楚国。
谁识。
五陵俊客。
流水远，题叶无情，雁足不来杳笺尺。
浮生等萍迹。
才卸却归鞍，坐未温席。
匆匆还又京华食。
叹聚少离多，漂零因甚，江南逢梅望寄驿。
美人兮天北。
悲恻。
恨成积。
怅钗玉尘生，猊金烟寂。
绿杨芳草情何极。
偏懒拨琵琶，愁听羌笛。
梨花院落，黄昏後，珠泪滴。"
郭应祥,"屈指新年五十三。
未嫌垂领雪毵毵。
设弧届旦人交贺，题座无功我自惭。
荣莫羡，富休贪。
寿龄也不慕彭聃。
只思了却痴儿事，一榻香凝晓梦酣。"
黄庭坚,"龙焙头纲春早，谷帘第一泉香。
已醺浮蚁嫩鹅黄。
想见翻成雪浪。
兔褐金丝宝碗，松风蟹眼新汤。
无因更发次公狂。
甘露来从仙掌。"
丘,"彩舰驾飞，帆影漾江乡。
肥梅天气，一声横玉换新阳。
惊起沙汀鸥鹭，点破暮天寒碧，极目楚天长。
一抹残霞外，云断水茫茫。
朔清风，歌白雪，和沧浪。
枕流亭馆，昔年行处半荒凉。
我欲骖风游戏，收拾烟波佳景，一一付词章。
闻说洞天好，何处水中央。"
张元干,"年少太平时，名园甲第。
谈笑雍容万锺贵。
姚黄重绽，长对小春天气。
绮罗丛里惯，今朝醉。
台衮向贤，元枢虚位。
壮岁青云自曾致。
流霞麟脯，难老洛滨风味。
谢公须再为，苍生起。"
谢逸,"楝花飘砌。
蔌蔌清香细。
梅雨过，苹风起。
情随湘水远，梦绕吴峰翠。
琴书倦，鹧鸪唤起南窗睡。
密意无人寄。
幽恨凭谁洗。
修竹畔，疏帘里。
歌馀尘拂扇，舞罢风掀袂。
人散後，一钩淡月天如水。"
蔡伸,"金风玉露，时节清秋候。
散发步闲亭，对荧荧、一天星斗。
悲歌慷慨，念远复伤时，心耿耿，发星星，倚杖空搔首。
区区恋豆。
岂是甘牛後。
时命未来间，且只得、低眉袖手。
男儿此志，肯向死前休，无限事，几多愁，总付杯中酒。"
向子,"我爱木中犀，不是凡花数。
清似水沈香，色染蔷薇露。
芗林月冷时，玉笋云深处。
归梦托秋风，夜夜江头路。"
许,"绣围春水锦笼山。
冶游天。
可惜连朝中酒、怯秋千。
妆楼暖。
朱帘卷。
燕斜穿。
冲落两三花片、镜台边。"
葛长庚,"雨过山花向晚香。
烟丝空翠柳微茫。
旧家丹灶何人葛，今日帘泉阿姥黄。
犀角枕，象牙床。
椰心织簟昼生凉。
杯行无算何曾醉，不觉罗浮日月长。"
贺铸,"独立江东人婉娈。
粉本花真，千里依稀见。
闲弄彩毫濡玉砚。
缠绵春思□歌扇。
爱我竹窗新句练。
小砑凌笺、偷寄西风燕。
乍可问名赊识面。
十年多病风情浅。"
吕胜己,"日日齐眉举案，年年劝酒持觥。
今年著意寿卿卿。
幼稚绵绵可庆。
官冷未尝贫贱，家肥胜似功名。
所为方便合人情。
管取前途更永。"
贺铸,"暂假临淮东道主，每逃歌舞华筵。
经年未办买山钱。
筋骸难强，久坐沐猴禅。
行拥一舟称浪士，五湖春水如天。
越人相顾足嫣然。
何须绣被，来伴拥蓑眠。"
吴潜,"好把元宵。
良辰美景，暮暮朝朝。
万盏华灯，一轮明月，燕管秦箫。
何人帕坠鲛绡。
有玉凰、金鸾绣雕。
目下欢娱，眼前烦恼，只在今宵。"
沈蔚,"深深院宇小池塘。
一径碧梧长。
青春又归何处，新笋绿成行。
多少事，恼人肠。
懒思量。
香消一炷，睡起霎时，日过东窗。"
辛弃疾,"黄金堆到斗。
怎得似、长年画堂劝酒。
蛾眉最明秀。
向水沈烟里，两行红袖。
笙歌就。
争说道、明年时候。
被娥、做了殷勤，仙桂一枝入手。
知否。
风流别驾，近日人呼，文章太守。
天长地久。
岁岁上、乃翁寿。
记从来人道，相门出相，金印累累尽有。
但直须，周公拜前，鲁公拜後。"
贺铸,"帘影新妆一破颜。
玳筵回雪舞，小云鬟。
琼枝擢秀望难攀。
凝情处，千里望蓬山。
歌断酒阑珊。
画船箫鼓转，绿杨湾。
坠钿残燎水堂关。
斜阳里，双燕伴人闲。"
辛弃疾,"遮素月。
云外金蛇明灭。
翻树啼鸦声未彻。
雨声惊落叶。
宝蜡成行嫌热。
玉腕藕花谁雪。
流水高山弦断绝。
怒蛙声自咽。"
高观国,"凉云归去。
再约著，晚来西楼风雨。
水静帘阴，鸥闲菰影，秋到露汀烟浦。
试省唤回幽恨，尽是愁边新句。
倦登眺，动悲凉还在，残蝉吟处。
凄楚。
空见说，香锁雾扃，心似秋莲苦。
宝瑟弹冰，玉台窥月，浅澹可怜偷聚。
几时翠沟题叶，无复绣帘吹絮。
鬓华晚，念庾郎情在，风流谁与。"
陈亮,"东风荡扬轻云缕。
时送萧萧雨。
水边台榭燕新归。
一口香泥湿带、落花飞。
海棠糁径铺香绣。
依旧成春瘦。
黄昏庭院柳啼鸦。
记得那人和月、折梨花。"
曾觌,"娇波媚靥，尊前席上，只是寻常梳裹。
温柔伶俐总天然，没半掏、教人看破。
从来可恁，痴迷著相，百计消除不过。
烟花不是不曾经，放不下、唯他一个。"
戴复古,"万石崔嵬，二水涟漪。
此江山、天下之奇。
太平气象，百姓熙熙。
有文章公，经纶手，把州麾。
满斟寿酒，笑拈梅枝。
管年年、长见花时。
佳人休唱，浅近歌词。
读浯溪颂，愚公记，澹岩诗。"
高观国,"有约湖山却解襟。
昼眠占得一庭深。
树边风色寒滋味，愁里年华雁信音。
惊楚梦，听瑶琴。
黄花尚可伴孤斟。
断云万一成疏雨，却向湖边看晚阴。"
林正大,"蜀道登天。
望峨眉横绝，石栈相连。
西来当鸟道，逆浪俯回川。
猿与鹤，莫攀缘。
九折耸岩峦。
算咫尺、扪参历井，回首长叹。
西游何日当还。
听子规啼月，愁减朱颜。
连峰天一握，飞瀑壑争喧。
排剑阁，越天关。
豺虎乱朝昏。
问锦城，虽云乐土，何似家山。"
史浩,"风收淅沥，雾隐森罗。
群山万玉嵯峨。
禁街车马，银杯缟带相过。
胥涛晚来息怒，练光浮、都不扬波。
最好处，是渔翁归去，鼓棹披蓑。
况是东堂锡宴，龙墀骤，貂宣劝金荷。
庆此嘉瑞，明岁黍应多。
天家预知混一，把琼瑶、铺遍山河。
这宴饮，罄华戎、同醉泰和。"
刘辰翁,"天上低昂似旧，人间儿女成狂。
夜来处处试新妆。
却是人间天上。
不觉新凉似水，相思两鬓如霜。
梦从海底跨枯桑。
阅尽银河风浪。"
毛并,"小溪微月淡无痕。
残雪拥孤村。
攀条弄蕊，春愁相值，寂默无言。
忍寒宜主何人见，应怯过黄昏。
朝阳梦断，熏残沈水，谁为招魂。"
黄庭坚,"苍崖万仞。
下有奔雷千百阵。
自古危哉。
谁遣西园麽来。
猿啼云杪。
破梦一声巫峡晓。
苦唤愁生。
不是西园作麽平。"
吴文英,"云深山坞，烟冷江皋，人生未易相逢。
一笑灯前，钗行两两春容。
清芳夜争真态，引生香、撩乱东风。
探花手，与安排金屋，懊恼司空。
憔悴翘委佩，恨玉奴销瘦，飞趁轻鸿。
试问知心，尊前谁最情浓。
连呼紫云伴醉，小丁香、才吐微红。
还解语，待携归、行雨梦中。"
刘将孙,"又匆匆、一番元夕，无灯更愁风雨。
人间天上无归梦，惟有春来春去。
愁不语。
漫泪湿香绡，□草人何许。
百年胜处。
还更有琉璃，春棚月架，万眼蝶罗否。
风流事，孤负後来儿女。
可怜薄命三五。
千金无买吴呆处，更说龙飞凤舞。
今又古。
便剩有才情，无分登楼赋。
春醪独抚。
也难觅阿瞒，肯容狂客，醉里试歌舞。"
黄人杰,"老火西流，风露洗、银湾一色。
还又近、半秋天气，月将成魄。
玉燕来时清梦觉，书麟游处飞仙谪。
问东南、一尉着斯人，如何得。
君不学，吴门卒。
君不问，长安狄。
且持杯半揖，楚江。
东府西台看历遍，归来绿野盟泉石。
却从容、三万六千朝，追元白。"
方岳,"明日又重午，搀借玉蒲香。
劝金且尽杯酒，听我试平章。
时事艰难甚矣，人物眇然如此，骚意满潇湘。
醉问屈原子，烟水正微茫。
溯层峦，浮叠嶂，碧云乡。
眼中犹有公在，吾意亦差强。
胸次甲兵百万，笔底天人三策，堪补舜衣裳。
要及黑头耳，霖雨趁梅黄。"
刘过,"细雨黄梅初熟，微风燕子交飞。
手拈团扇写新题。
心事恹恹难寄。
片月只堪供恨，双星却有重期。
石榴裙子正芬菲。
知为何人慵系。"
杜安世,"巍巍剑外，寒霜覆林枝。
望衰柳、尚色依依。
暮天静、雁阵高飞。
入碧云际。
江山秋色，遣客心悲。
蜀道ε行迟。
瞻京都迢递。
听巴峡、数声猿啼。
惟独个、未有归计。
谩空怅望，每每无言，独对斜晖。"
辛弃疾,"月明秋晓。
翠盖团团好。
碎剪黄金教恁小。
都著叶儿遮了。
折来休似年时。
小窗能有高低。
无顿许多香处，只消三两枝儿。"
张炎,"莺吟翠屏。
帘吹絮云。
东风也怕花。
带飞花赶春。
邻娃笑迎。
嬉游趁晴。
明朝何处相寻。
那人家柳阴。"
辛弃疾,"恨如新，新恨了，又重新。
看天上、多少浮云。
江南好景，落花时节又逢君。
夜来风雨，春归似欲留人。
尊如海，人如玉，诗如锦，笔如神。
能几字、尽殷勤。
江天日暮，何时重与细论文。
绿杨阴里，听阳关、门掩黄昏。"
曹冠,"翠入烟岚，绿铺槐幄，薰风初扇微和。
茂樾扶疏，绛榴花映庭柯。
瀑泉飞下层坡。
间新篁、夹迳青莎。
良辰佳景，登临隽游，清兴何多。
流觞高会，不减兰亭，感怀书事，聊寄吟哦。
升沈变化，任它造物如何。
蹑磴攀萝。
上冲霄、满饮高歌。
醉还醒，重宴画楼，赏玩金波。"
葛长庚,"是雨还堪拾。
道非花、又从帘外，受风吹入。
扑落梅梢穿度竹，恐是鲛人诉泣。
积至暮、萤光熠熠。
色映万山迷远近，满空浮、似片应如粒。
忘炼得，我双睫。
吟肩耸处飞来急。
故撩人、粘衣袖，嫩香堪。
细听疑无伊复有，贪看一行一立。
见僧舍、茶烟飘湿。
天女不知维摩事，漫三千、世界缤纷集。
是翦水、谁能及。"
李清照,"归鸿声断残云碧。
背窗雪落炉烟直。
烛底凤钗明。
钗头人胜轻。
角声催晓漏。
曙色回牛斗。
春意看花难。
西风留旧寒。"
赵必,"看做官来，只似儿时，掷选官图。
如琼崖儋岸，浑么便去，翰林给舍，喝采曾除。
都一掷间，许多般样，输了还赢赢了输。
回头看，这浮云富贵，到底花虚。
吾生谁毁谁誉。
任荆棘丛丛满仕途。
叹塞翁失马，祸也福也，蕉间得鹿，真欤梦欤。
何怨何尤，自歌自笑，天要吾侪更读书。
归去也，向竹松深处，结个茅庐。"
朱敦儒,"秋光正洁。
仙家瑞草，黄花初发。
物外高情，天然雅致，清标偏别。
仙翁笑酌金杯，庆儿女、团圆喜悦。
嫁与萧郎，凤凰台上，长生风月。"
刘学箕,"人在空江烟浪里，叶舟轻似浮沤。
此心无怨也无忧。
汉江迷望眼，衮衮知东流。
两岸荻芦青不断，四山岗岭绸缪。
晚风吹袂冷飕飕。
谁知三伏暑，全似菊花秋。"
吕渭老,"闻道庐山横广泽。
晴空万顷波涛白。
上有至人营窟宅。
经游客。
古今多是烟霞谪。
一钵上人轻六翮。
选场要射如来策。
点化黄金非妙药。
难堪酌。
三生一口都吞却。"
李流谦,"空伫立。
又是冷烟寒食。
开尽荼シ都一色。
东风吹更白。
我是纶竿倦客。
道上行人不识。
著取蓑衣拈短笛。
沙鸥应认得。"
晁端礼,"柳暗重门，花深小院。
盆池昨夜新荷卷。
银床斜倚小屏风，吴波澄淡春山远。
纨扇风轻，薰炉烟断。
日高睡起眉山浅。
尘侵鸾镜懒匀妆，谁人与整钗头燕。"
石孝友,"红娇翠弱。
怨人珠泪频偷落。
归期莫负青笺约。
雨断云销，总是初情薄。
夜深秋气生帘幕。
半衾依旧空闲却。
故人何处孤舟泊。
两岸秋声，一夜风涛恶。"
周紫芝,"烟鬟敛翠。
柳下门初闭。
门外一川风细细。
沙上暝禽飞起。
今宵水畔楼边。
风光宛似当年。
月到旧时明处，共谁同倚阑干。"
陈克,"曲陌春风，谁家姊妹同墙看。
映花烘暖。
困入茸茸眼。
细马轻衫，倚醉偷回面。
垂杨转。
坠鞭挥扇。
白地肝肠断。"
汪元量,"马萧萧。
燕支山中风飘飘。
风飘飘。
黄昏寒雨，直是无。
玉人何处教吹箫。
十年不见心如焦。
心如焦。
彩笺难寄，水远山遥。"
吕胜己,"红尘久住。
仙驭凌波去。
本似行云无定处。
那更腊残风雨。
瑶芳片片轻飞。
但留青子栾枝。
孤负岁寒幽意，如今却与春宜。"
葛长庚,"百雉城边，乱花深处，竹间一笑双清。
天公解事，为我弄阴晴。
雨过槐阴绿净，女墙外、杨柳丝轻。
堪嗟惜，诗尤酒，镜里失青春。
清和，如许在，莺莺燕燕，相与忘情。
谪仙风度，命代万人英。
游戏琴棋书画，人间世、别有方瀛。
後，玄裳效舞，所欠董双成。"
康与之,"春寂寞。
长安古道东风恶。
东风恶。
胭脂满地，杏花零落。
臂销不奈黄金约。
天寒犹怯春衫薄。
春衫薄。
不禁珠泪，为君弹却。"
周邦彦,"金花落烬灯，银砾鸣窗雪。
夜深微漏断，行人绝。
风扉不定，竹圃琅折。
玉人新间阔。
著甚情，更当恁地时节。
无言枕，帐底流清血。
愁如春後絮，来相接。
知他那里，争信人心切。
除共天公说。
不成也还，似伊无个分别。"
刘克庄,"飞诏从天下。
道中朝、名流欲尽，君王思贾。
时事祗今堪痛哭，未可徐徐俟驾。
好著手、扶将宗社。
多少法筵龙象众，听灵山、属付些儿话。
千百世，要传写。
子方行矣乘骢马。
又送他、江南太史，去游毡厦。
老我伴身惟有影，倚遍风轩月榭。
怅玉手、何时重把。
君向柳边花底问，看贞元、朝士谁存者。
桃满观，几开谢。"
葛立方,"百尺雕堂悬蜀绣。
珠帘外、玉阑琼。
调鼎名家，吹箫贤胄，新卜凤皇佳繇。
银叶添香香满袖。
满金杯、寿君芳酒。
喜动蟾宫，祥生熊帐，应在细君归後。"
袁去华,"明眸皓齿，丰肌秀骨，浑是揉花碎玉。
十分心事有谁知，暗恼得、愁红怨绿。
残云断雨，不期而会，也要天来大福。
若还虚度可怜宵，便做下、来生不足。"
陈人杰,"如此男儿，可是疏狂，才大兴浓。
看曹瞒事业，雀台夜月，建封气概，燕子春风。
叱咤生雷，肝肠似石，才到尊前都不同。
人间世，只婵娟一剑，磨尽英雄。
半生书剑无功。
漫赢得闲情如二公。
向紫云歌畔，玉最满，红桃笑里，金错长空。
驼陌三年，牛腰几束，半在兰香巾笥中。
君知否，是扬州景物，消得司封。"
谢逸,"风前玉树金韵。
碧落佳期近。
疏云影里鹊桥低。
檐外一弯新月、印修眉。
星河渐晓铜壶噎。
又是经年别。
此情莫与玉人知。
引起旧家离恨、泪珠垂。"
葛长庚,"渺渺烟霄风露冷，夜未艾、凉蟾似水。
海山外、五云散彩，三峰凝翠。
一鹤横空何缥缈，见殿阁、笙歌拥罗绮。
笑劳生，空如尺，恋槿花篱。
於中青鸾唱美。
丹鹤舞奇。
有粉娥琼女，齐捧芳卮。
天真皇人陈玳席，宴太姥，思之暗生悲。
念如今，红尘满面，漫洒晚风泪。"
李曾伯,"晓听平安报。
信荆州、古今形胜，金汤天造。
落日岘山陈迹在，依旧大堤芳草。
叹紫塞、黄尘未扫。
水合水生来又去，赖胡雏、犹畏熊当道。
薇柳戌，甚时了。
乞身屡上盏天表。
感恩深、丁宁帝语，许同芳召。
自愧黔驴无伎俩，桑土绸缪盍早。
空手袖、剑锋懊恼。
要脍鲸鲵封京观，愿汉庭用壮臣年老。
毋更取，仲华笑。"
苏轼,"有情风、万里卷潮来，无情送潮归。
问钱塘江上，西兴浦口，几度斜晖。
不用思量今古，俯仰昔人非。
谁似东坡老，白首忘机。
记取西湖西畔，正暮山好处，空翠烟霏。
算诗人相得，如我与君稀。
约他年、东还海道，愿谢公、雅志莫相违。
西州路，不应回首，为我沾衣。"
刘仙伦,"青幄蔽林，白毡铺径，红雨迷楚。
昼阁关愁，风帘卷恨，尽日萦情绪。
阳台云去，文园人病，寂寞翠尊雕俎。
惜韶容、匆匆易失，芳丛对眼如雾。
巾欹润，衣宽凉渗，又觉渐回骄暑。
解箨吹香，遗丸荐脆，小芰浮鸳浦。
画栏如旧，依稀犹记，伫立一钩莲步。
暗销魂，那堪又听，杜鹃更苦。"
王之道,"微雨斑斑，晕湿海棠，渐觉燕脂红褪。
迟日短垣，娇怯和风，摇曳一成春困。
玉软酴酥，扶不起、晚妆慵整。
愁恨。
对佳时媚景，可堪重省。
曾约小桃新燕，有蜂媒蝶使，为传芳信。
西蜀杜郎，东坡苏老，道也道应难尽。
一朵风流，雅称且、凤翘云鬓。
相映。
眉拂黛、梅腮弄粉。"
倪,"积水凝深碧，斜阳散满红。
扁舟轻漾白苹风。
曲港孤村萦绕、路相通。
野色浮尊净，荷香入座浓。
胜游聊复五人同。
恰似辋川当日、画图中。"
魏了翁,"天生耆德，占断四时先。
春院落，锦山川。
万家灯市明朱紫，一庭花艳傍貂蝉。
妇承姑，翁抱息，子差肩。
匝是、文公开九帙。
陆续看、武公逾九十。
从九九，到千千。
海风谩送天鸡舞，蛰雷未唤壑龙眠。
且从他，歌缓缓，鼓咽咽。"
史浩,"金乌玉兔，时当几望，只是光明相与。
天孙河鼓事应同，又启比、人间男女。
精神契合，风云交际，不在一宵欢聚。
乘槎曾得问星津，为我说、因缘如此。"
陈,"从来多唱杜鹃辞。
如今真个归。
健帆笑里落湖西。
回看江浪飞。
说情话，复何疑。
临流应赋诗。
引觞自酌更何之。
心闲光景迟。"
洪适,"藩车容裔。
挺挺风流追两地。
粲斗分星。
诗句当年汗简青。
疏帘披绣。
共看横云晴出岫。
新月如钩。
来照琼彝醉小楼。"
赵善括,"问舍东湖，招隐西山，惠然肯来。
有香兰桂，无穷幽趣，隔溪车马，何处轻埃。
微利虚名，朝荣暮辱，笑尔焉能浼我哉。
闲欹枕，被幽禽唤觉，午梦惊回。
无言独坐南斋。
好唤取芳尊相对开。
待醒时重醉，疏帘透月，醉时还醒，画角吹梅。
无用千金，休悬六印，荆棘谁能满地栽。
人间世，任游独运，斥低徊。"
吴文英,"西风一叶送行舟。
浅迟留。
舣汀洲。
新浴红衣，绿水带香流。
应是离宫城外晚，人伫立，小帘钩。
新归重省别来愁。
黛眉头。
半痕秋。
天上人间，斜月绣针楼。
湘浪莫迷花蝶梦，江上约，负轻鸥。"
陈三聘,"扁舟此计，问当年、谁与寻盟鸥鸟。
许国勋名彝鼎在，风月不妨吟笑。
碧草台边，红云溪上，寿杖扶诗老。
水浮天处，未应俗驾曾到。
盛事埒美知章，鉴湖君赐，宸翰今题号。
指点飞烟轻霭外，有路直通仙岛。
蓑笠渔船，琴书客坐，清夜尊倒。
未须归去，片蟾初上林表。"
刘克庄,"怪雨盲风，留不住、江边行色。
烦问讯、冥鸿高士，钓鳌词客。
千百年传吾辈话，二三子系斯文脉。
听王郎、一曲玉箫声，凄金石。
发处，怡山碧。
垂钓处，沧溟白。
笑而今拙宦，他年遗直。
只愿常留相见面，未宜轻屈平生膝。
有狂谈、欲吐且休休，惊邻壁。"
毛滂,"百花赶定东君去。
知与花何处。
阳春但更买花栽。
留住蜂儿蝶子、等君来。
翠轻绿嫩庭阴好。
醉便眠芳草。
春波如酒不曾空。
谁见东堂日日、自春风。"
姜夔,"忆昨天街预赏时。
柳悭梅小未教知。
而今正是欢游夕，却怕春寒自掩扉。
帘寂寂，月低低。
旧情惟有绛都词。
芙蓉影暗三更後，卧听邻娃笑语归。"
王灼,"东风已有归来信，先返梅魂。
雪斗纷纷。
更引蟾光过璧门。
绿衣小凤枝头语，我有嘉宾。
急泛清尊。
莫待江南烂漫春。"
刘辰翁,"盘之水，盘之水，清可濯吾缨。
我与盘山疏一月，黄花满意绕荒城。
怀抱向谁倾。
十之十，十之十，十十到千龄。
我与盘山同一月，不占甲子後先晴。
携手看升平。"
曾觌,"华灯闹。
银蟾照。
万家罗幕香风透。
金尊侧。
花颜色。
醉里人人，向人情极。
惜惜惜。
春寒峭。
腰肢小。
鬓云斜蛾儿袅。
清宵寂。
香闺隔。
好梦难寻，雨踪云迹。
忆忆忆。"
朱敦儒,"水云晚照。
浮生了了，霜风衰草。
日月金梭，江山春梦，天多人少。
赤松认得虚空，便一向、飞腾缥缈。
直上蓬瀛，回看沧海，凄然长啸。"
刘克庄,"我所思兮，延陵季子，别来九春。
笑是非浮论，白衣苍狗，文章定价，秋月华星。
独步岷峨，後身坡颍，何必荀家有二仁。
中朝里，看叔兮衮斧，伯也丝纶。
洛中曾识机云。
记玉立堂堂九尺身。
叹苕溪渔艇，幽人孤往，雁山马鬣，吊客谁经。
宣室厘残，玄都花谢，回首旧游存几人。
新腔美，堪洗空恩怨，唤起交情。"
吴儆,"东风着意，正群芳未放，蟠桃初缀。
王母当年亲手种，来作人间上瑞。
婺女星躔，金华福地，聊驻千千岁。
恰才八十，百分未及一二。
况是间生英贤，名高日月，未说文昌贵。
今日凝香称寿，来岁衮衣当发。
黄贴天香，太白珍膳，押赐传中旨。
戏拈金果，宫娥应是争取。"
萧廷之,"一二复临养火，兔鸡沐浴潜藏。
分明变化在中央。
结就玄珠片饷。
还返归根托体，守城抱一提防。
黄庭来往是寻常。
恍惚之中纵放。"
洪适,"渔父饮时花作荫。
羹鱼煮蟹无它品。
世代太平除酒禁。
渔父饮。
绿蓑藉地胜如锦。
渔父醉时收钓饵。
鱼梁晒翅闲乌鬼。
白浪撼船眠不起。
渔父醉。
滩声无尽清双耳。
渔父醒时清夜永。
澄澜过尽征鸿影。
略略风来舴艋。
渔父醒。
月高露下衣裳冷。
渔父笑时莺未老。
提鱼入市归来早。
一叶浮家生计了。
渔父笑。
笑中起舞渔家傲。"
黄庭坚,"对朝云，暮雨霏微，乱峰相倚。
巫峡高唐，锁楚宫朱翠。
画戟移春，靓妆迎马，向一川都会。
万里投荒，一身吊影，成何欢意。
尽道黔南，去天尺五，望极神州，万里烟水。
尊酒公堂，有中朝佳士。
荔颊红深，麝脐香满，醉舞歌袂。
杜宇声声，催人到晓，不如归是。"
苏轼,"双溪月。
清光遍照双荷叶。
双荷叶。
红心未偶，绿衣偷结。
背风迎雨流珠滑。
轻舟短棹先秋折。
先秋折。
烟鬟未上，玉杯微缺。"
惠洪,"玉带云袍童顶露。
一生笑傲知何故。
万里归来方旦暮。
休疑虑。
大千捏在豪端聚。
不解犁田分亩步。
却能对客鸣花鼓。
忽共老安相耳语。
还推去。
莫来拦我球门路。"
刘埙,"暝霭迷红，水天笼晓，帆去野潮声急。
离鸾独倚，巧燕双飞，忍向东风飘拆。
尘销紫曲阑干，筝雁成声，顿成孤臆。
叹舟回人远，钿花芗泽，悄无痕迹。
憔悴损，俊赏杜郎，多情荀令，欲写别愁无力。
闽星南转，江月西沈，空拟梦来今夕。
古驿荒村，谁怜腻粉风侵，松蝉云湿。
但断魂烟浪，痴看桥西落日。"
张孝祥,"白头人笑花间客。
客间花笑人头白。
年去似流川。
川流似去年。
老羞何事好。
好事何羞老。
红袖舞香风。
风香舞袖红。"
吴文英,"十里东风，袅垂杨、长似舞时腰瘦。
翠馆朱楼，紫陌青门，处处燕莺晴昼。
乍看摇曳金丝细，春浅映、鹅黄如酒。
嫩阴裹，烟滋露染，翠娇红溜。
此际雕鞍去久。
空追念邮亭，短枝盈首。
海角天涯，寒食清明，泪点絮花沾袖。
去年折赠行人远，今年恨、依然纤手。
断肠也，羞眉画应未就。"
周紫芝,"楼上缃桃一萼红。
别来开谢几东风。
武陵春尽无人处，犹有刘郎去後踪。
香阁小，翠帘重。
今宵何事偶相逢。
行云又被风吹散，见了依前是梦中。"
陈允平,"秋江际天阔，风雨凄其。
云阴未放晴晖。
归鸦乱叶更萧索，砧声几处寒衣。
沙头酒初熟，尽篱边朱槿，竹外青旗。
潮期尚晚，怕轻离、故故迟迟。
何以醉中先别，容易为分襟，独抱琴归。
回首征帆缥缈，津亭寂寞，衰草烟迷。
虹收霁色，渐落霞孤鹜飞齐。
更何时，重与论文渭北，翦烛窗西。"
曾觌,"凋红减翠，正是清秋杪。
深院袅香风，看梨花、一枝开早。
珑璁映面，依约认娇颦，天淡淡，月溶溶，春意知多少。
清明池馆，芳信年年好。
更向五侯家，把江梅、风光占了。
休教寂寞，辜负向人心，檀板响，宝杯倾，潘鬓从他老。"
吴文英,"九街头，正软尘润酥，雪销残溜。
禊赏祗园，花艳云阴笼昼。
层梯峭空麝散，拥凌波、萦翠袖。
叹年端、连环转，烂漫游人如绣。
肠断回廊伫久。
便写意溅波，传愁蹙岫。
渐没飘鸿，空惹闲情春瘦。
椒杯香乾醉醒，怕西窗、人散後。
暮寒深，迟回处、自攀庭柳。"
赵长卿,"麦畦匀绿。
枝头屑屑飞梅玉。
伤心何事人南北。
断尽回肠，忍听阳关曲。
倚窗青荫亭亭竹。
好风敲动声相续。
夜阑怕见银台烛。
会得离情，他也泪速速。"
沈端节,"愁极强登临，毕竟愁难避。
千里江山黯淡中，总是悲秋意。
谁插菊花枝，谁带茱萸佩。
独倚阑干醉不成，日暮西风起。"
京镗,"玉局祠前，铜壶阁畔，锦城药市争奇。
正紫萸缀席，黄菊浮卮。
巷陌联镳并辔，楼台吹竹弹丝。
登高望远，一年好景，九日佳期。
自怜行客，犹对佳宾，留连岂是贪痴。
谁会得、心驰北阙，兴寄东篱。
惜别未催首，追欢且醉蛾眉。
明年此会，他乡今日，总是相思。"
姜夔,"肥水东流无尽期。
当初不合种相思。
梦中未比丹青见，暗里忽惊山鸟啼。
春未绿，鬓先丝。
人间别久不成悲。
谁教岁岁红莲夜，两处沈吟各自知。"
吕胜己,"竹树萧萧屋数椽。
平湖漫漫纳通川。
有时竹杖芒鞋至，醉著山光水色间。
成小隐，未经年。
功名夷路稳加鞭。
逢时且数中书考，他日还寻独乐园。"
魏了翁,"天为西南分八使，更分四道蕃臣。
争如齿宿彩衣新。
亲年开百岁，又见子生孙。
一度平反供一笑，无边桃李皆春。
便归天上极恩荣。
为君图寿母，去年曾以寿母图为献。
更看太夫人。"
向子,"玉篆题名在九天。
而今且作地行仙。
挂冠神武归休後，同醉芗林是几年。
龟游泳，鹤蹁迁。
疏梅修竹两清妍。
欲知福寿都多少，阁皂清江可比肩。"
丘,"蕊珠仙籍标名，绛纱覆玉云霞里。
銮坡凤掖，丝鸣佩，甘泉近侍。
濯柳临春，梨照座，绝尘风味。
记青蒲、夜半论兵，万人惊诵回天意。
麟组遥临万里。
谈笑处、江山增丽。
遐冲坐折，风流馀事，唯应燕喜。
新筑沙堤，暂占熊梦，恰经长至。
过佳辰献寿，双旌便好，作朝天计。"
卢炳,"常忆江南春欲到，消息付南枝。
疏影横斜照水时。
月淡暗香迟。
可惜江头千树玉，雨暗更风欺。
传语东君管领伊。
憔悴有谁知。"
陈亮,"曾洗乾坤，问何事、雄图顿屈。
试著眼、阶除当下，又添英物。
北向争衡幽愤在，南来遗恨狂酋失。
算凄凉部曲几人存，三之一。
诸老尽，郎君出。
恩未报，家何恤。
念横飞直上，有时还戢。
笑我只知存饱暖，感君元不论阶级。
休更上百尺旧家楼，尘侵帙。"
范成大,"枕书睡熟。
珍重月明相伴宿。
宝鸭金寒。
香满围屏宛转山。
鸡人声杳。
瑶井玉绳相对晓。
黯淡窗纱。
却下风帘护烛花。"
张元干,"绿发照魁星，平康争看。
锦绣肝肠五千卷。
出逢熙运，早侍玉皇香案。
禁涂扬历遍，纡宸眷。
安养老成，十年萧散。
天要中兴相公健。
生朝开宴，长是通宵弦管。
藕花香不断，南风远。"
黄人杰,"挺挺君家有祖风。
ō任馀庆尚无穷。
钓鳌莫问当年事，汗马须收第一功。
何日是，梦维熊。
麦光摇翠浪花红。
一尊敬为祈难老，要作人间矍铄翁。"
吴潜,"最好荼縻白间黄。
消他蜂蝶采花忙。
春残红粉厌梳妆。
毕卓正思身夜瓮，刘章底用令秋霜。
今宵帏枕十分香。"
程垓,"睡起情无著。
晓雨尽，春寒弱。
酒盏飘零，几日顿疏行乐。
试数花枝，问此情何若。
为谁开，为谁落。
正愁却。
不是花情薄。
花元笑人萧索。
旧观千红，至今冷梦难托。
燕麦春风，更几人惊觉。
对花羞，为花恶。"
蔡伸,"鸾屏绣被香云拥。
平帖幽闺梦。
觉来重试古龙涎。
深炷玉炉、烧气不烧烟。
匆匆人去三更也。
月到回廊下。
出门无语送郎时。
泪共一天风露、湿罗衣。"
张先,"淡黄衫子浓妆了。
步缕金鞋小。
爱来书幌绿窗前，半和娇笑。
谢家姊妹，诗名空杳。
何曾机巧。
争如奴道，春来情思，乱如芳草。"
姚述尧2,"绰约冰姿无语。
高步广寒深处。
香露檀心，拟到素娥云路。
仙去。
仙去。
莫学朝云暮雨。"
石孝友,"征鸿过尽秋容谢。
卷离恨、还东下。
剪剪霜风落平野。
溪山掩映，水烟摇曳，几簇渔樵舍。
芙蓉城里人如画。
春伴春游夜转夜。
别後知他如何也。
心随云乱，眼随天断，泪逐长江泻。"
辛弃疾,"风狂雨横，是邀勒园林，几多桃李。
待上层楼无气力，尘满栏干谁倚。
就火添衣，移香傍枕，莫卷朱帘起。
元宵过也，春寒犹自如此。
为问几日新晴，鸠鸣屋上，鹊报檐前喜。
揩试老来诗句眼，要看拍堤春水。
月下凭肩，花边系马，此兴今休矣。
溪南酒贱，光阴只在弹指。"
李处全,"香雪弄春妍，柳外黄昏池阁。
要看月华相映，卷东风帘幕。
更倾壶酒伴芳姿，名字胜桑落。
直与岭梅兄弟，是醍醐酥酪。"
张,"何许住。
不属西湖烟雨。
雪後偏怜香猛处。
全胜开半树。
试倩暖云收贮。
桃杏尽教羞妒。
只把新词林下去。
一春休著雨。"
晏几道,"征人去日殷勤嘱，莫负心期。
寒雁来时。
第一传书慰别离。
轻春织就机中素，泪墨题诗。
欲寄相思。
日日高楼看雁飞。"
陈三聘,"求田何处是生涯。
双鬓已先华。
随分夏凉冬暖，赏心秋月春花。
吾年如此，愁来问酒，困後呼茶。
结社竹林诗老，卜邻江上渔家。"
李之仪,"仙家庭院。
红日看看晚。
一朵梅花挨枕畔。
玉指几回拈看。
拥衾不比寻常。
天涯无限思量。
看了又还重嗅，分明不为清香。"
苏轼,"梧桐叶上三更雨。
惊破梦魂无觅处。
夜凉枕簟已知秋，更听寒蛩促机杼。
梦中历历来时路。
犹在江亭醉歌舞。
尊前必有问君人，为道别来心与绪。"
何梦桂,"东君别後。
见说道花枝，也成消瘦。
夜雨帘栊，柳边庭院，烦恼有谁就。
犹记旧看承处，梅子枝头如豆。
最苦是，向重门人静，月明时候。
知否。
人不见，纵有音书，争似重携手。
旧日沉腰，如今潘鬓，怎奈许多。
极目万山深处，肠断不堪回首。
情寸寸，到如今，只在长亭烟柳。"
张继先,"蠢动含灵天赋与，逍遥性分元均。
莫生异见乱吾真。
只今中有主，浑与化为人。
那更徽词清彻底，轻埃欲染无因。
惟应得此便凝神。
百魔咸息战，六道永停轮。"
王观,"百年能几。
似数巡环无了日。
有限时光。
玉兔金鸟晓夜忙。
幸逢清世。
最好排筵斟绿蚁。
满捧金蕉。
祝寿如松永不凋。"
姚勉,"窗月梅花白。
夜堂深、烛摇红影，绣帘垂额。
半醉金钗娇应坐，寒处也留春色。
深意在、四弦轻摘。
香坞花行听啄木，翠微边、细落仙人屐。
星盼转，趁娇拍。
人间此手真难得。
向尊前、相逢有分，底须相识。
愁浅恩深千万意，惆怅故人云隔。
怕立损、弓鞋红窄。
换取明珠知肯否，绿窗深、长共春怜惜。
休恼乱，坐中客。"
辛弃疾,"西江水。
道是西风人泪。
无情却解送行人，月明千里。
从今日日倚高楼，伤心烟树如荠。
会君难，别君易。
草草不如人意。
十年著破绣衣茸，种成桃李。
问君可是厌承明，东方鼓吹千骑。
对梅花、更消一醉。
有明年、调鼎风味。
老病自怜憔悴。
过吾庐、定有幽人相问，岁晚渊明归来未。"
吴则礼,"淮山清夜。
镜面平铺纤月挂。
端是生还。
同倚西风十二栏。
休论往事。
投老相逢真梦寐。
两鬓疏疏。
好在松江一尺鲈。"
赵以夫,"晴空漠膜。
怪雪来底处，飘满篱落。
元是花神，管领春风，幽香忽遍林壑。
玉仙缓辔江城路，全不羡、扬州东阁。
似天教、瑶佩琼裾，荐与翠尊冰勺。
闻道儿童好语，丰年瑞覆斗，占取红萼。
驿使飞驰，羹鼎安排，速趁良辰行乐。
联镳一一清都客，也肯把、山翁同约。
醉归来、梦断西窗，怕听丽谯悲角。"
程大昌,"七十有三番，挂弧门首。
此事从来信希有。
新来仕路，夸说一般高手。
肯从清要地，抛簪绶。
何许分花，伊谁送酒。
得开口时且开口。
无烦无恼，也没期程奔走。
但能安此乐，夷然寿。"
杨冠卿,"绿波芳草路。
别离记南浦。
香云翦赠青丝缕。
钗分金半股。
钗分金半股。
阳关一曲声凄楚。
惹起离筵愁绪。
梦魂拟逐征鸿去。
行云无定据。
行云无定据。"
方千里,"楼前路。
愁对万点风花，数行烟树。
依依斜日红收，暮山翠接，平芜尽处。
小留伫。
还是画栏凭暖，半扃朱户。
帘栊尽日无人，消凝怅望，时时自语。
堪恨行云难系，赋情杨柳，徘徊犹舞。
追想向来欢娱，怀抱非故。
题红寄绿，魂断江南句。
何时见、轻衫雾唾，芳茵莲步。
燕子西飞去。
为人试道，相思闷绪。
空有肠千缕。
清泪满，斑斑多于春雨。
忍看鬓发，密堆飞絮。"
王之道,"竹马来迎，留不住、寸心如结。
□历湖、须坞相望，近同吴越。
阙里风流今未减，此行报政看期月。
已验康沂富国，千古曾无别。
多谢润沾枯辙。
令我神思清发。
□新命欢浃，两邦情惬。
明日西风帆卷席。
高樯到处旌麾列。
忽相思，吾当往，谁谓三墩隔。"
程垓,"小窗荫绿清无暑。
篆香终日萦兰炷。
冰簟涨寒涛。
清风一枕高。
有日团扇却。
门掩庭花落。
少待月侵床。
教他魂梦凉。"
仲殊,"水枫叶下，乍湖光清浅。
凉生商素。
西帝宸游罗翠盖，拥出三千宫女。
绛采娇春，铅华掩昼，占断鸳鸯浦。
歌声摇曳，浣沙人在何处。
别岸孤袅一枝，广寒宫殿，冷落栖愁苦。
雪艳冰肌羞淡泊，偷把胭脂匀注。
媚脸笼霞，芳心泣露，不肯为云雨。
金波影里，为谁长恁凝伫。"
秦观,"菖蒲叶叶知多少。
惟有个、蜂儿妙。
雨晴红粉齐开了。
露一点、娇黄小。
早是被、晓风力暴。
更春共、斜阳俱老。
怎得香香深处，作个蜂儿抱。"
朱敦儒,"东风不住。
几阵黄梅雨。
风外晓莺声，怨飘零、花残春暮。
鸳鸯散後，供了十年愁，怀旧事，想前欢，忍记丁宁语。
尘昏青镜，休照孤鸾舞。
烟锁凤楼空，问吹箫、人今何处。
小窗惊梦，携手似平生，阳台路。
行云去。
目断山无数。"
黄公绍,"客子光阴，又还是、杏花阡陌。
枕听、一窗夜雨，怎生禁得。
银蜡痕消珠凤小，翠衾香冷文鸳拆。
叹人生、时序百年心，萍踪迹。
声不断，楼头滴。
行不住，街头屐。
倩新来双燕，探晴消息。
可煞东君多著意，柳丝染出西湖色。
待牡丹、开处十分春，催寒食。"
陈亮,"池草抽新碧，山桃褪小红。
寻春闲过小园东。
春在乱花深处、鸟声中。
游镫归敲月，春衫醉舞风。
谁家三弄学元戎。
吹起闲愁，容易上眉峰。"
彭元逊,"今夜故人独宿。
小雨梨花当屋。
犹有未残枝，轻脆不堪人触。
休触。
休触。
憔悴怕惊郎目。"
史达祖,"广寒夜捣玄霜细。
玉龙睡重痴涎坠。
斗合一团娇。
偎人暖欲消。
心情虽软弱。
也要人抟搦。
宝扇莫惊秋。
班姬应更愁。"
周邦彦,"举离觞。
掩洞房。
箭水泠泠刻漏长。
愁中看晓光。
整罗裳。
脂粉香。
见扫门前车上霜。
相持泣路傍。"
辛弃疾,"吾衰矣，须富贵何时。
富贵是危机。
暂忘设醴抽身去，未曾得米弃官归。
穆先生，陶县令，是吾师。
待葺个、园儿名佚老。
更作个、亭儿名亦好。
闲饮酒，醉吟诗。
千年田换八百主，一人口插几张匙。
休休休，更说甚，是和非。"
赵师侠,"晴日敛春泥，陌上东风软。
料峭寒禁花柳闲，枉恨春工浅。
绿涨一江深，黛泼千山远。
目断平芜无际愁，数尽征鸿点。"
欧阳修,"帘幕风轻双语燕。
午後醒来，柳絮飞撩乱。
心事一春犹未见。
红英落尽青苔院。
百尺朱楼闲倚遍。
薄雨浓云，抵死遮人面。
羌管不须吹别怨。
无肠更为新声断。"
石孝友,"微雨洒芳尘，酝造可人春色。
闻道梦云楼外，正小桃花发。
殷勤留取最繁枝，樽前待闲折。
准拟乱红深处，化一双蝴蝶。"
黄人杰,"瑶台夜冷清霜泣。
听得双成语。
有人乘月下云端。
吹彻凤箫来此、伴栖鸾。
尊前有个新番曲。
不唱蟠桃熟。
一杯聊驻玉精神，长与雪梅争韵、更争春。"
吴潜,"铁瓮古形势，相对立金焦。
长江万里东注，晓吹卷惊涛。
天际孤云来去，水际孤帆上下，天共水相邀。
远岫忽明晦，好景画难描。
混隋陈，分宋魏，战孙曹。
回头千载陈迹，痴绝倚亭皋。
惟有汀边鸥鹭，不管人间兴废，一抹度青霄。
安得身飞去，举手谢尘嚣。"
吴文英,"石径幽云冷，步障深深，艳锦青红亚。
小桥和梦过，仙佩杳、烟水茫茫城下。
何处不秋阴，问谁借、东风艳冶。
最娇娆，愁侵醉颊，泪销红洒。
摇落翠莽平沙，竞挽斜阳，驻短亭车马。
晓妆羞未堕。
沈恨起、金谷魂飞深夜。
惊雁落清歌，酹花倩、觥船快泻。
去未舍。
待月向井梧梢上挂。"
魏了翁,"梦魂不踏正牙班。
直作五云闲。
简编真乐，埙篪雅韵，菽水清欢。
都将瞥忽荣华事，春梦晓云看。
只期他日，实愿受用，大耐高官。"
贺铸,"闲情减旧。
无奈伤春能作瘦。
桂楫兰舟。
几送人归我滞留。
西门官柳。
满把青青临别手。
谁共登楼。
分取烟波一段愁。"
翁元龙,"玉纤闲捻花间集。
赤阑干对芭蕉立。
薤叶晚生凉。
竹阴移小床。
拗莲牵藕线。
藕断丝难断。
弹水没鸳鸯。
教寻波底香。"
李曾伯,"簪履盛元幕，领袖属英游。
登车揽辔馀事，何止客诸候。
看尽巫云岷雪，却妨庐峰湓浦，砥柱赞中流。
百叠青山路，一片白苹洲。
今日事，风涛上，一虚舟。
长江万顷寒碧，犹谓马能浮。
况是眼前局面，心腹忧如边角，胜著赖帷筹。
谈笑济时了，勋业迈前修。"
蔡伸,"琪树鸾栖花露重，依稀兰洞风光。
玉人相对自生凉。
翠鬟琼佩，绰约蕊珠妆。
宝瑟声沈清梦觉，夜阑明月幽窗。
可堪襟袂惹馀香。
断云残雨，何处认高唐。"
赵以夫,"重门翠锁，笑侯鲭断绝，又逢寒食。
社瓮初开春浩荡，荠蕨漫山谁摘。
榆火传新，柳绵吹老，愁绪空千忆。
百花过了，游蜂将次成蜜。
追思共醉西湖，诗朋馀几，俯仰成悲恻。
月射波心光万丈，犹想当时颜色。
黄鹄翩翩，白驹皎皎，莫待山灵勒。
金貂箬笠，问渠还肯相易。"
张炎,"聚首不多时。
烟波又别离。
有黄金、应铸相思。
折得梅花先寄我，山正在、里湖西。
风雪脆荷衣。
休教鸥鹭知。
鬓丝丝、犹混尘泥。
何日束书归旧隐，只恐怕、种瓜迟。"
陈亮,"新雨足。
洗尽山城袢褥。
见说好峰三十六。
峰峰如立玉。
四海英游追逐。
事业相时伸缩。
入境德星须做福。
只愁金诏趣。"
陈德武,"陌上轮蹄满。
花间蜂蝶乱，画帘低卷对南山。
□□□。
轻暖轻寒，乍晴乍雨，风流云散。
罗袖伤春晚。
纨扇惊秋换。
谁将白雪污青鬟。
懒懒懒。
金星笙歌，茅檐风月，悲欢相伴。"
黄机,"柳际梅边腊雪乾。
钗头蝴蝶又成团。
飘零萍梗江湖客，冷落笙箫灯火天。
浇浊酒，惜流年。
牙旗夜市几时穿。
太平乐事终须在，老去心情恐不然。"
仲并,"溪边风物已春分。
画堂烟雨黄昏。
水沈一缕袅炉薰。
尽醉芳尊。
舞袖飘摇回雪，歌喉宛转留云。
人间能得几回闻。
丞相休嗔。"
丘,"翠被怯轻寒，花气撩幽梦。
梦蹑飞云驾彩鸾，惊觉花枝动。
宿酒未全醒，屋角闻晴。
爱著荼シ彻骨香，嗅了还重□。"
赵长卿,"曾著意斟量过，天下事、无穷尽。
贪荣贪富，朝思夕计，空劳方寸。
蹑足封王，功名盖世，谁如韩信。
更堆金积玉，石崇豪侈，当时望、倾西晋。
长乐宫中一叹，又何须累累悬印。
坠楼效死，轻车东市，头膏血刃。
尤物虚名，於身何补，一齐休问。
遇当歌临酒，舒眉展眼，且随缘分。"
黄裳,"俄落盏中如有恋。
盏未乾时，还见霜娥现。
说向翠鬟斟莫浅。
殷勤此意应相劝。
光景尤宜年少面。
千里同看，不与人同怨。
席上笑歌身更健。
良时只愿长相见。"
曹冠,"小雨。
轻烟舞曳风。
林椒高低疏密，依浅濑、媚遥峰。
浴鹭水溶溶。
晴霞映晚红。
拟向玉堂举似，摹写入、画图中。"
张榘,"谁云万事转头空。
春寓不言中。
底问垂杨在否，年年一度东风。
凭高慨古，英雄亦泪，我辈情锺。
事业正须老手，清吟留与山翁。"
周密,"金池琼苑曾经醉。
是多少、红情绿意。
东风一枕游仙睡。
换却莺花人世。
渐暮色、鹃声四起。
正愁满、香沟御水。
一色柳烟三十里。
为问春归那里。"
陈,"多病倦游，在家又贫，毕竟如何是。
十万钱，骑鹤更扬州，是人间几曾有底。
算一生，大都能消几屐，劳神到老成何事。
趁齿落已双，发丝在两，归寻闲里滋味。
不见青云路有危机。
金缕歌声，渐变成悲。
待思大东门，忆鹤华亭，悔之晚矣。
休，归去来兮，北山幸有闲田地。
地瘠宜瓜菜，引泉凿成方。
这仲子蔬园，三公不换，况东陵自来瓜美。
间走马溪头，倚阑垂钓，解衣自濯清。
酿山泉、时复一中之。
琴横膝。
古淡无弦有音徽。
送归鸿、暮云千里。
蓬莱自古无路，玄圃何时到，只消曲几蒲团，镇日闲庐打眭。
这乾坤日月，更远游、问他王子。"
陈师道,"叶叶枝枝绿暗，重重密密红滋。
芳心应恨赏春迟。
不会春工著意。
晚照酒生娇面，新妆睡污胭脂。
凭将双叶寄相思。
与看钗头何似。"
卢炳,"池管闲凝目。
有玉人、向晚妖娆，洗妆梳束。
雅淡容仪妃子样，羞使胭脂点触。
莹冰雪、精神难掬。
好是月明微露下，似晚凉、初向清泉浴。
好对我，笑羞缩。
好风拂面浑无俗。
更撩人清兴，异香芬馥。
惹起新愁无著处，细与端相未足。
俏不忍、游蝶飞扑。
可惜伊家娇媚态，问天公、底事教幽独。
待拉向，锦屏曲。"
周密,"锦城春晓。
苑陌芳菲早。
可是杜陵人未老。
日日酒迷花恼。
归鞯困倚芳酲。
醒来还有新吟。
人与杏花俱醉，春风一路闻莺。"
赵师侠,"花夜雨。
渺渺绿波南浦。
擘絮晴云山外吐。
凝情谁共语。
十二玉梯空伫。
闲却琐窗朱户。
久客念归归未许。
寸心愁万缕。"
向,"旧恨新愁无际。
近水远山都是。
西北有高楼，正为行藏独倚。
留滞。
留滞。
家在吴头楚尾。"
毛滂,"锦屏夜夜。
绣被熏兰麝。
帐卷芙蓉长不下。
垂尽银台蜡。
脸痕微著流霞。
瞢腾越恁华。
破睡半残妆粉，月随雪到梅花。"
王十朋,"十里西湖，淡妆浓抹如西子。
藕花簪水。
清净香无比。
记得曾游，短棹红云里。
聊相拟。
一盆池水。
十里西湖似。"
京镗,"挺挺祖风烈，再岁滞偏州。
元龙豪气，宜卧百尺最高楼。
万丈文章光焰，一段襟怀洒落，风露玉壶秋。
乱石惊涛处，也作等闲游。
适相逢，君去骑，我归舟。
清都绛阙密迩，切莫小迟留。
趁取亲庭强健，好向圣朝倾吐，事业肯悠悠。
回首藩宣地，恩与大江流。"
侯置,"萍蓬踪迹几时休。
尽飘浮。
为君留。
共话当年，年少气横秋。
莫叹两翁俱白发，今古事，尽悠悠。
西风吹梦入江楼。
故山幽。
谩回头。
又是手遮，西日望皇州。
欲向西湖重载酒，君不去，与谁游。"
张炎,"舟舣鸥波，访邻寻里愁都散。
老来犹似柳风流，先露看花眼。
闲把花枝试拣。
笑盈盈，和香待翦。
也应回首，紫曲门荒，当年游惯。
箫鼓黄昏，动人心处情无限。
锦街不甚月明多，早已骄尘满。
才过风柔夜暖。
渐迤逦、芳程递趱。
向西湖去，那里人家，依然莺燕。"
张孝祥,"日暖帘帏春画长。
纤纤玉指动抨床。
低头佯不顾檀郎。
豆蔻枝头双蛱蝶，芙蓉花下两鸳鸯。
壁间闻得唾茸香。"
谢逸,"冷猿寒雁淮山远，风袅青帘。
飞雪廉纤。
莫道空中是撒盐。
到时乳鹊喧梧影，晓卷疏帘。
彩服巡檐。
索共梅花笑语添。"
彭元逊,"似东风老大，那复有、当时风气。
有情不收，江山身是寄。
浩荡何世。
但忆临官道，暂来不住，便出门千里。
痴心指望回风坠。
扇底相逢，钗头微缀。
他家万条千缕，解遮亭障驿，不隔江水。
瓜洲曾舣，等行人岁岁。
日下长秋，城乌夜起。
帐庐好在春睡。
共飞归湖上，草青无地。
雨、春心如腻。
欲待化、丰乐楼前，青门都废。
何人念、流落无几。
点点抟作，雪绵松润，为君泪。"
康与之,"恼杀行人，东风里、为谁啼血。
正青春未老，流莺方歇。
蝴蝶枕前颠倒梦，杏花枝上朦胧月。
问天涯、何事苦关情，思离别。
声一唤，肠千结。
闽岭外，江南陌。
正是堤杨柳，翠条堪折。
镇日叮咛千百遍，只将一句频频说。
道不如归去不如归，伤情切。"
葛长庚,"苦苦谁知苦，难难也是难。
寻思访道，不知行过几重山。
吃尽风雨，那见霜凝雪冻，饥了又添寒。
满眼无人问，何处扣玄关。
好因缘，传口诀，炼金丹。
街头巷尾，无言暗地自生欢。
虽是蓬头垢面，今已九旬来地，尚且是童颜。
未下飞升诏，且受这清闲。"
周邦彦,"一抹残霞，几行新雁，天染云断，红迷阵影，隐约望中，点破晚空澄碧。
助秋色。
门掩西风，桥横斜照，青翼未来，浓尘自起，咫尺凤帏，合有人相识。
叹乖隔。
知甚时恣与，同携欢适。
度曲传觞，并鞯飞辔，绮陌画堂连夕。
楼头千里，帐底三更，尽堪泪滴。
怎生向，无聊但只听消息。"
王炎2,"思忆故园花又发，等闲过了流年。
休论升擢与平迁。
拂衣归去好，无事即神仙。
况是老人头雪白，羞看红粉婵娟。
鸾孤凤只且随缘。
莫将桃叶曲，留与世人传。"
魏了翁,"九十九峰下，百二十年州。
西风吹起客梦，月满驿南楼。
影入天河左界，辰在寿星向上，还是去年秋。
要和木兰曲，载酒寿君侯。
天边信，云外步，去难留。
寿觞庭院依旧，已带别离愁。
离合锺情未免，行止关人何事，浪白世间头。
将相时来作，身健百无忧。"
程垓,"掩凄凉、黄昏庭院，角声何处呜咽。
矮窗曲屋风灯冷，还是苦寒时节。
凝伫切。
念翠被熏笼，夜夜成虚设。
倚阑愁绝。
听凤竹声中，犀影帐外，簌簌酿寒轻雪。
伤心处，却忆当年轻别。
梅花满园初发。
吹香弄蕊无人见，帷有暮云千叠。
情未彻。
又谁料而今，好梦分胡越。
不堪重说。
但记得当初，重门锁处，犹有夜深月。"
毛滂,"娟娟月满。
冉冉梅花暖。
春意初长寒力浅。
渐拟芳菲满眼。
当时吉梦重重。
间生天子三公。
付与人间桃李，年年管领春风。"
姚勉,"芰荷香雨初收，竹风槐日凉清晓。
年年祝寿，今年不比，常年时候。
教子收功，五云金殿，初承亲诏。
早胪传三日，寿称千岁，多应是、如公少。
遥想寿椿堂上，饮霞觞、捧孙微笑。
已见儿荣，更看孙贵，茅分蒲召。
上第归来，彩衣挂绿，兰阶生耀。
九霄中、一点光明，寿星高照。"
吴则礼,"淮天不断。
点缀南云秋几雁。
白露沾衣。
始是银屏梦觉时。
别离怀抱。
消得镜中青鬓老。
小字无能。
烦寄平安一纸书。"
赵长卿,"情难托。
离愁重、悄愁没处安著。
那堪更、一叶知秋後，天色儿、渐冷落。
马上征衫频泪，一半斑斑污却。
别来为、思忆叮咛话，空赢得、瘦如削。"
晁补之,"残腊初雪霁。
梅白飘香蕊。
依前又还是，迎春时候，大家都备。
灶马门神，酒酌酴酥，桃符尽书吉利。
五更催驱傩，爆竹起。
虚耗都教退。
交年换新岁。
长保身荣贵。
愿与儿孙、尽老今生，祝寿遐昌，年年共同守岁。"
高观国,"春烟澹澹生春水。
曾记芳洲兰棹舣。
岸花香到舞衣边，汀草色分歌扇底。
棹沈云去情千里。
愁压双鸳飞不起。
十年春事十年心，怕说湔裙当日事。"
赵文,"云漠漠，云漠漠，云拥紫皇家。
岩上神仙无一事，幅巾临水看桃花。
点点是丹砂。"
张,"凄风吹露湿银床。
凉月到西厢。
蛩声未苦，桐阴先瘦，愁与更长。
起来没个人采，枕上越思量。
眼儿业重，假饶略睡，又且何妨。"
李处全,"芍药斗新妆，杨柳飞轻雪。
著意留连不放春，已向东皇说。
况是谪仙家，自有长生诀。
方士呼来借玉蟾，要吸杯中月。"
陈允平,"斗鸭阑干燕子飞。
一堤春水漾晴晖。
女郎何处踏青归。
生色鞋儿销凤稳，碧罗衫子唾花微。
後期应待牡丹时。"
杨无咎,"平分月殿香，碎点金盘露。
占断秋光独自芳，端称觞飞羽。
谢了却重开，若个花同侣。
谁识灵心一点通，手拈空无语。"
刘一止,"正官桥柳润，候馆梅开，暮云凄冽。
泽国春归，是烧灯时节。
吹绽红蕖，挽低星斗，共水光澄澈。
霜瓦楼台，参差似与，蓬壶相接。
千骑遨游，万家嬉笑，帘卷东风，弄妆成列。
慢舞尊前，看轻盈回雪。
来岁今宵，舜韶声里，对六鳌双阙。
凤检飞来，玉骢去踏，青门华月。"
曾觌,"晴空碧。
吴山染就丹青色。
丹青色。
西风摇落，可堪凄恻。
世情冷暖君应识。
鬓边各自侵寻白。
侵寻白。
江南江北，几时归得。"
石孝友,"醉袖吟鞭行色里，帽檐低处风斜。
晚山一半被云遮。
残阳明远水，古木集栖鸦。
暮去朝来缘底事，不如早早还家。
曲屏深幌小窗纱。
翠沾眉上柳，红脸边花。"
蔡伸,"碧檐鸣玉玎。
金锁小兰房。
楼高夜永，飞霜满院，璧月沈缸。
云雨不成巫峡梦，望仙乡、烟水茫茫。
风前月底，登高念远，无限凄凉。"
刘辰翁,"何须银烛红妆，菜花总是曾留处。
流觞事远，绕梁歌断，题红人去。
绕蝶东墙，啼莺修竹，疏蝉高树。
叹一春风雨，归来抱膝，怀往昔、自凄楚。
遥望东门柳下，梦参差、欲归幽路。
断红芳草，连空积水，凭高坠雾。
水洗铜驼，天清华表，升平重遇。
但相如老去，江淹才尽，有何人赋。"
刘辰翁,"更比他、东风前度，依然一榻如许。
深深旧是谁家府，落日画梁燕语。
帘半雨。
记湖海平生，相遇忘宾主。
阑珊春暮。
看城郭参差，长空澹澹，沙鸟自来去。
江山好，立马白云飞处。
秦川终是吾土。
登临笑傲西山笏，烟树高高杜宇。
君且住。
况双井泉甘，汲遍茶堪煮。
歌残金缕。
恰黄鹤飞来，月明三弄，仍是岳阳吕。"
刘过,"著意寻芳已自迟。
可堪容易送春归。
酒阑无奈思依依。
杨柳小桥人远别，梨花深巷月斜辉，此情惟我与君知。"
张榘,"荆溪清晓。
问昨夜南枝，几分春到。
一点幽芳，不待陇头音耗。
亭亭水边月下，胜人间、等闲花草。
此际风流谁似，有窝诗老。
向虚檐、淡然索笑。
任雪压霜欺，精神越好。
最喜庭除，下映紫兰娇小。
孤山好寻旧约，况和羹、用功宜早。
移傍玉阶深处，趁天香缭绕。"
黄机,"秋向晚。
秋晚蕙根犹暖。
碧染罗裙湘水浅。
羞红微到脸。
绣帘围遍。
月薄霜明庭院。
妆罢宝奁慵不掩。
无风香自满。"
赵彦端,"酴过也，酴过後，无花堪折。
只有垂杨，垂杨却作，絮惊行色。
海棠半在如无，又争倩、蔷薇恋得。
除是东风，随君归问，玉堂消息。"
毛滂,"碧瓦朱甍紫翠深。
玻璃屏障里，锦为城。
子胥英爽海涛横。
玉堂人，於此劝春耕。
五月政当成。
岩廊将去路，肯留行。
江山雄胜为公倾。
公惜醉，风月若为情。"
贺铸,"莲烛啼痕怨漏长。
吟蛩随月到回廊。
一屏烟景画潇湘。
连夜断无行雨梦，隔年犹有著人香。
此情须信是难忘。"
陈著,"当此朱炎火日，恨无玉骨冰肌。
问来思欲动凉。
宝荷君相遗。
如铁又添颜甲，报琼难续声诗。
愿言长在奉扬时。
似恁团到底。"
辛弃疾,"贤愚相去，算其间能几。
差以毫厘缪千里。
细思量义利，舜跖之分，孳孳者，等是鸡鸣而起。
味甘终易坏，岁晚还知，君子之交淡如水。
一饷聚飞蚊，其响如雷，深自觉、昨非今是。
羡安乐窝中泰和汤，更剧饮，无过半醺而已。"
李清照,"揉破黄金万点轻。
剪成碧玉叶层层。
风度精神如彦辅，大鲜明。
梅蕊重重何俗甚，丁香千结苦粗生。
熏透愁人千里梦，却无情。"
刘辰翁,"寂历柳风斜倚。
错莫梦云难记。
花影为谁重，一握鲛人丝泪。
何事。
何事。
历历脸潮羞起。"
康与之,"晚来一霎风兼雨，洗尽炎光。
理罢笙篁。
却对菱花淡淡妆。
绛绡缕薄冰肌莹，雪腻酥香。
笑语檀郎。
今夜纱厨枕簟凉。"
周密,"波暖尘香，正嫩日轻阴，摇荡清昼。
几日新晴，初展绮枰纹绣。
年少忍负韶华，尽占断、艳歌芳酒。
看翠帘、蝶舞蜂喧，催趁禁烟时候。
杏腮红透梅钿皱。
燕将归、海棠厮句。
寻芳较晚，东风约、还在刘郎後。
凭问柳陌旧莺，人比似、垂杨谁瘦。
倚画阑无语，春恨远、频回首。"
洪适,"九月芦香霜旦旦。
丹枫落尽吴江岸。
长濑黄昏张蟹断。
灯火乱。
圆沙惊起行行雁。
半夜系船桥北岸。
三杯睡著无人唤。
睡觉只疑桥不见。
风已变。
缆绳吹断船头转。"
向子,"春尽日，雨馀时。
红蔌蔌，绿漪漪。
花满地，水平池。
烟光里，云影上，画船移。
纹鸳并，白鸥飞。
歌韵响，酒行迟。
将我意，入新诗。
春欲去，留且住，莫教归。"
周紫芝,"晓色凝暾，霜痕犹浅，九天春意将回。
隔年花信，先已到江梅。
沈水烟浓如雾，金波满、红袖双垂。
仙翁醉，问春何处，春在玉东西。
瑶台。
人不老，还从东壁，来步天墀。
且细看八砖，花影迟迟。
会见朱颜绿鬓，家长近、咫尺天威。
君知否，天教雨露，常满岁寒枝。"
冯取洽,"叹年光婉晚，蒲柳质、易惊秋。
况念远怀人，停云幂幂，时雨飕飕。
西风堕来雁信，似知予、竟日倚溪楼。
报道归调汤剂，不知谁护衣篝。
悠然富贵不须求。
安乐万缘休。
但饱饭煎茶，婆娑永日，也胜闲愁。
寒花自便寂寞，怕纷纷、蝶引与蜂勾。
莫问障从何起，祗凭心有天游。"
辛弃疾,"金粟如来出世，蕊宫仙子乘风。
清香一袖意无穷。
洗尽尘缘千种。
长为西风作主，更居明月光中。
十分秋意与玲珑。
拼却今宵无梦。"
吴潜,"野景有谁收。
只在苍鸥白鹭洲。
风树飘摇云树暗，衣飕。
目断青天天际头。
壮志世难酬。
丹桂红蕖又晚秋。
多少心情多少事，都休。
载取江湖一片愁。"
苏轼,"惟熊佳梦。
释氏老君亲抱送。
壮气横秋。
未满三朝已食牛。
犀钱玉果。
利市平分沾四坐。
多谢无功。
此事如何到得侬。"
黄庭坚,"踏破草鞋参到了。
等闲拾得衣中宝。
遇酒逢花须一笑。
长年少。
俗人不用嗔贫道。
何处青旗夸酒好。
醉乡路上多芳草。
提著葫芦行未到。
风落帽。
葫芦却缠葫芦倒。"
沈端节,"三三五五短长亭。
都只解、送人行。
天远树冥冥。
怅好梦、才成又惊。
夜堂歌罢，小楼钟断，归路已闻莺。
应是困瞢腾。
问心绪、而今怎生。"
毛滂,"阶影红迟，柳苞黄遍。
纤云弄日阴晴半。
重帘不卷篆香横，小花初破春丛浅。
凤绣犹重，鸭炉长暖。
屏山翠入江南远。
醉轻梦短枕闲，绿窗窈窕风光转。"
赵长卿,"芍药开残春已尽。
红浅香乾，蝶子迷花阵。
阵是清和人正困。
行云散後空留恨。
小字金书频与问。
意曲心诚，未必他能信。
千结柔肠愁寸寸。
钿钗几日重相近。"
朱敦儒,"草草园林作洛川。
碧宫红塔借风烟。
虽无金谷花能笑，也有铜驼柳解眠。
春似旧，酒依前。
何妨倚杖雪垂肩。
五陵侠少今谁健，似我亲逢建武年。"
宋先生,"天机大道。
达者稀少。
运戊己、龙蟠更虎绕。
这一颗丹砂，凡世人难晓。
间木金、坎离颠倒。
阳全阴尽，形容不老。
将水火烹煎，自然炉灶。
待行功成就，炼无价宝。
去朝元、七祖都了。"
蒋捷,"傍池阑倚遍，问山影、是谁偷。
但鹭敛琼丝，鸳藏绣羽，碍浴妨浮。
寒流。
暗冲片响，似犀椎、带月静敲秋。
因念凉荷院宇，纷丸曾泛金瓯。
妆楼。
晓涩翠罂油。
倦鬓理还休。
更有何意绪，怜他半夜，瓶破梅愁。
红。
泪乾万点。
待穿来、寄与薄情收。
只恐东风未转，误人日望归舟。"
毛滂,"兰堂灯。
春入流苏夜。
衣褪轻红闻水麝。
云重宝钗未卸。
知君不奈情何。
时时慢转横波。
一饷花柔柳困，枕前特地春多。"
石孝友,"雪压梅梢，金袅柳丝轻敛。
锦宫春早，乍风和日暖。
华国翠路，九陌绮罗香满。
连空灯火，满城弦管。
月射西楼，更交光照夜宴。
万人拥路，指鳌山共看。
花旗翠帽，到处朱帘高卷。
归时常是，漏残银箭。"
曹勋,"红染芙蓉。
似晓霞丽日，秋满珠宫。
瑞彩朝来，都做和气葱葱。
共庆龟台降祉，化均凤历同风。
升平助阴化，奉养馀闲，翰墨鸾龙。
群仙移彩仗，尽红妆玉带，乐震霜空。
响入千岩，芳桂香散房栊。
劝寿天颜有喜，奉觞雁序雍容。
蟠桃待从此，岁岁今朝，荐酒瑶锺。"
史浩,"槐庭元老。
四海真师表。
曲为故人敦久要。
隔巷不嫌时到。
虚堂已入凉。
一觥为寿何辞。
看即关河恢复，千秋永辅淳熙。"
郭应祥,"今岁度元宵，随分点些灯火。
不比旧家繁盛，有红莲千朵。
客来草草办杯盘，杂蔬果。
休羡暗尘随马，与银花铁锁。"
周紫芝,"槐幄如云，燕泥犹湿，雨馀清暑。
细草摇风，小荷擎雨，时节还端午。
碧罗窗底，依稀记得，闲系翠丝烟缕。
到如今、前欢如梦，还对彩绦无语。
榴花半吐，金刀犹在，往事更堪重数。
艾虎钗头，菖蒲酒里，旧约浑无据。
轻衫如雾，玉肌似削，人在画楼深处。
想灵符、无人共带，翠眉暗聚。"
周邦彦,"檐牙缥缈小倡楼。
凉月挂银钩。
聒席笙歌，透帘灯火，风景似扬州。
当时面色欺春雪，曾伴美人游。
今日重来，更无人问，独自倚阑愁。"
何梦桂,"叹人生聊尔，便晨风、翼倦也回飞。
况自骑款段，欲追骐骥，千里安之。
种得玄芝瑶草，不染满头丝。
一醉梅花下，笑舞青衣。
说甚封侯万里，待朱门画战，大第崇墀。
人世何时□足，造物任隆施。
怪周公、如今不梦，意周公、政自怪吾衰。
归来去，夕阳牛陇，夜月鸥矶。"
郭应祥,"春事到清明，过了三之二。
李夭桃委路尘，太半成泥滓。
只有海棠花，恰似杨妃醉。
折向铜壶把烛看，且莫教渠睡。"
柳永,"梦觉清宵半。
悄然屈指听银箭。
惟有床前残泪烛，啼红相伴。
暗惹起、云愁雨恨情何限。
从卧来、展转千馀遍。
恁数重鸳被，怎向孤眠不暖。
堪恨还堪叹。
当初不合轻分散。
及至厌厌独自个，却眼穿肠断。
似恁地、深情密意如何拚。
虽後约、的有于飞愿。
奈片时难过，怎得如今便见。"
李纲,"秋杪暑方退，清若玉壶冰。
高楼对月，天上宫殿不曾扃。
散下凄然风露，影照江山如昼，浑觉俗缘轻。
弋者欲何慕，鸿羽正冥冥。
世间法，唯此事，最堪凭。
太虚心量，聊假梨枣制颓龄。
但使心安身健，静看草根泉际，吟蚓与飞萤。
一坐小千劫，无念契无生。"
程垓,"春悄悄。
红到一枝先巧。
酒入半腮微带卯。
粉寒香未饱。
芳意枝头偏闹。
困尽蜂须莺爪。
拟倩玉纤和露拗。
情多愁易搅。"
侯置,"梅花似雪。
雪花却似梅清绝。
小窗低映梅梢月。
常记良宵，吹酒共攀折。
如今客里都休说。
潇潇洒洒情怀别。
夜阑火冷孤灯灭。
雪意梅情，分付漆园蝶。"
张,"猬房秋熟。
紫实包黄玉。
吹叶风高销旧绿。
疏影半遮茅屋。
山居未觉全贫。
园收今岁盈。
自拨砖炉松火，细煨分饷幽人。"
刘辰翁,"玉立风尘。
光动黄银。
便谈文、也到夜分。
无人烛下，壁上传神。
记老婆心，寒士语，道人身。
极意形容，下语难亲。
更万分、无一分真。
醉翁去後，往往愁人。
顾滴山泉，衔丘冢，化龙云。"
高观国,"翦水天风吹醉醒。
高楼外、冻云愁凝。
袖口香寒，歌喉春暖，不管雁边寒紧。
琼屑瑶花飞碎影。
应须待、玉田千顷。
小约梅英，教吟柳絮，春在绣红鸳锦。"
高观国,"远山学得修眉翠。
看眉展、春愁无际。
雨痕半湿东风外。
不管梨花有泪。
西园路、青鞋暗记。
怕行入、秋千径里。
一春多少相思意。
说与新来燕子。"
辛弃疾,"莫向城头听漏点。
说与行人，默默情千万。
总是离愁无近远。
人间儿女空恩怨。
锦绣心胸冰雪面。
旧日诗名，曾道空梁燕。
倾盖未偿平日愿。
一杯早唱阳关劝。"
晁端礼,"苦春宵漏短，梦回晚、酒醒迟。
正小雨初收，馀寒未放，怯试单衣。
娇痴。
最尤处，被罗襟、印了宿妆眉。
潇洒春工斗巧，算来不在花枝。
芳菲。
正好踏春，携素手、暂分飞。
料恨月愁花，多应瘦损，风柳腰肢。
归期。
况春未老，过南园、尚及牡丹时。
拼却栏边醉倒，共伊插满头归。"
赵长卿,"天净娥初整驾。
桂魄蟾辉，来趁清和夜。
费尽丹青无计画。
纤纤侧向疏桐挂。
人在扶疏桐影下。
耳畔轻轻，细说家常话。
年少难留应不借。
未歌先咽歌还罢。"
陈德武,"好是春光秋色，天工巧处，都上花枝。
更值云情雨态，净沐芳姿。
醉相扶、霓裳舞困，眠未得、宫锦淋漓。
有谁知。
眼空相对，心系相思。
相思。
鲛绡帕上，珠悬红泪，水洗胭脂。
寂寞阑干，无言暗忆旧游时。
五花骢、载将郎去，双喜鹊、报道郎归。
卜佳期。
梦回巫峡，春在瑶池。"
刘克庄,"片片蝶衣轻，点点猩红小。
道是天公不惜花，百种千般巧。
朝见树头繁，暮见枝头少。
道是天公果惜花，雨洗风吹了。"
贺铸,"边堠远，置邮稀。
附与征衣衬铁衣。
连夜不妨频梦见，过年惟望得书归。"
张元干,"梦中北去又南来。
饱风埃。
鬓华衰。
浮木飞蓬，踪迹为谁催。
自笑自悲还自语，一杯酒，鼻如雷。
晓舆行处觉春回。
屑琼瑰。
糁莓苔。
病眼冲寒，欲闭又还开。
水近人家篱落畔，遥认得，一枝梅。"
辛弃疾,"万万千千恨，前前後後山。
傍人道我轿儿宽。
不道被他遮得、望伊难。
今夜江头树，船儿系那边。
知他热後甚时眠。
万万不成眠後、有谁扇。"
刘克庄,"此翁幸自偏盲，那堪右目生微翳。
羽流禳谢，缁郎忏悔，天乎无罪。
客曰不然，也因口腹，也因瞻视。
汝夜披黄卷，日餐丹荔，贻伊戚、将谁怼。
长智都缘更事。
尽今生、十分珍卫。
暮年怕杀，汗青蠹简，擘红高会。
也莫贪他，君谟旧谱，子云奇字。
特邀张司业，看花题竹，韩家园内。"
夏元鼎,"举世沈迷大道，傍门小法求丹。
咽津纳气等成仙。
真个无知痴汉。
何异雄鸡抱卵，梦同哑子交言。
阴阳非类隔天渊。
总是盲修瞎炼。"
袁去华,"涛翻浪溢。
调停得、似饧似蜜。
试一饮、风生两腋。
更烦襟顿失。
雾衫儿袖窄。
出纤纤、自传坐客。
觑得他、烘地面赤。
怎得来痛惜。"
林正大,"开元盛日，爱名花绝品，浅红深紫。
云想衣裳□□映，曲槛软风微度。
群玉山头，瑶台月下，一□香凝露。
嫣然倾国，巫山肠断云雨。
借问标格风流，汉宫谁似，飞燕红妆舞。
解释春风无限恨，博得君王笑语。
七宝杯深，蒲萄酒满，胜赏今何许。
沈香亭北，倚阑终日凝伫。"
柳永,"意中有个人，芳颜二八。
天然俏、自来奸黠。
最奇绝。
是笑时、媚靥深深，百态千娇，再三偎著，再三香滑。
久离缺。
夜来魂梦里，尤花雪。
分明似旧家时节。
正欢悦。
被邻鸡唤起，一场寂寥，无眠向晓，空有半窗残月。"
陈师道,"潮落去帆收。
沙涨江回旋作洲。
侧帽独行斜照里，飕飕。
卷地风前更掉头。
语妙後难酬。
回雁峰南未得秋。
唤取佳人听旧曲，休休。
瘴雨无花孰与愁。"
葛胜仲,"安石榴花浓绿映。
解愠风轻，乍改朱明令。
衮绣元臣门户盛。
童孙此日悬弧庆。
夜宴华堂添酒兴。
□□除书，远带天香剩。
欲苕波供续命。
不须龙护江心镜。"
朱淑真,王孙去後无芳草。
晁补之,"裙芳老尽，海棠花时候。
雨过寒轻好清昼。
最妖饶一段，全是初开，云鬟小，涂粉施朱未就。
全开还自好，骀荡春馀，百样宫罗斗繁绣。
纵无语也，心应恨我来迟，恰柳絮、将春归後。
醉犹倚柔柯，怯黄昏，这一点愁，须共花同瘦。"
陈,"彩衣长久。
五世祥烟熏舞袖。"
李曾伯,"春日何来，深雪里、南枝先白。
伊祈氏、一番陶冶，千林色香。
弱柳眼回青尚浅，小桃腮晕红将入。
笑渠侬、剪彩与裁花，夸闺德。
九十日，春还客。
数千里，官为役。
看时来、雁随云去，鱼从冰出。
一脉流通天造化，三杯扶植身关尺。
对东皇、太乙续离骚，需词伯。"
朱敦儒,"老人无复少年欢。
嫌酒倦吹弹。
黄昏又是风雨，楼外角声残。
悲故国，念尘寰。
事难言。
下了纸帐，曳上青毡，一任霜寒。"
陈允平,"漏阁闲签，琴窗倦谱，露湿宵萤欲暗。
雁咽凉声，寂寞芙蓉院。
画檐外，树色惊霜渐改，澹碧云疏星烂。
旧约桐阴，问何时重见。
倚银屏、更忆秋娘面。
想凌波、共立河桥畔。
重念酒污罗襦，渐金篝香散。
翦孤灯、伴宿西风馆。
黄花梦、对发凄凉叹。
但怅望、一水家山，被红尘隔断。"
张炎,"记琼筵卜夜，锦槛移春，同恼莺娇。
暗水流花径，正无风院落，银烛迟销。
闹枝浅压髫髻，香脸泛红潮。
甚如此游情，还将乐事，轻趁冰消。
飘零又成梦，但长歌袅袅，柳色迢迢。
一叶江心冷，望美人不见，隔浦难招。
认得旧时鸥鹭，重过月明桥。
溯万里天风，清声谩忆何处箫。"
王之道,"欢动江城，快风声震地，云势颓山。
半年不雨，玉来溉冬乾。
飘飘弱絮，杂檐花、飞上宾筵。
疏林表，数行征雁，翱翔欲下清湾。
何处梅梢点白，弄横斜疏影，竹外溪边。
天寒日暮，含香脉脉无言。
朱唇玉颊，映碧梧、峙鹄停鸾。
最好是，携壶挈，相期同醉霜天。"
蒋捷,"我梦唐宫春昼迟。
正舞到、曳裾时。
翠云队仗绛霞衣。
慢腾腾、手双垂。
忽然急鼓催将起，似彩凤、乱惊飞。
梦回不见万琼妃。
见荷花、被风吹。"
史达祖,"儿家七十二鸳鸯。
珠佩锁瑶箱。
期花等月，秦台吹玉，贾袖传香。
十年白玉堂前见，直是翦柔肠。
将愁去也，不成今世，终误王昌。"
蔡伸,"子规啼月。
幽衾梦断，销魂时节。
枕上斑斑，枝头点点，染成清血。
凄凉断雨残云，算此恨、文君更切。
老去情怀，春来况味，那禁离别。"
朱敦儒,"失却故山云，索手指空为客。
莼菜鲈鱼留我，住鸳鸯湖侧。
偶然添酒旧壶卢，小醉度朝夕。
吹笛月波楼下，有何人相识。"
丘,"秋声夜到秋香园。
重帘拭卷都开遍。
只似旧时香。
更添些子黄。
绮窗人共赋。
犹忆分香句。
别後几回秋。
见花空复愁。"
沈蔚,"柳与堤回，桥随波转，望中如在蓬莱。
水禽高下，烟雾敛还开。
认是仙翁住处，都不见、一点尘埃。
壶天晚，清寒带雪，光景自徘徊。
高才。
廊庙手，当年平步，直到尧阶。
况今朝调鼎，尤待盐梅。
只恐身闲不久，难留恋、花月楼台。
看新岁，春风且送，五马过江来。"
康与之,"玉楼人静。
高卷疏帘情迥。"
辛弃疾,"乱云扰扰水潺潺。
笑溪山。
几时闲。
更觉桃源，人去隔仙凡。
万壑千岩楼外雪，琼作树，玉为栏。
倦游回首且加餐。
短篷寒。
画图间。
见说娇颦，拥髻待君看。
二月东湖湖上路，官柳嫩，野梅残。"
张元干,"韩国殊勋，洛都西内，名园甲第相连。
当年绿鬓，独占地行仙。
文彩风流瑞世，延朱履、丝竹喧阗。
人皆仰，一门相业，心许子孙贤。
中兴，方庆会，再逢甲子，重数天元。
问千龄谁比，五福俱全。
此去沙堤步稳，调金鼎、七叶貂蝉。
香檀缓，杯传鹦鹉，新月正娟娟。"
赵崇,"桂海云蒸，瘴山雾暖，片雪何曾到地。
羡长日、岛仙清暑，自学得、剪冰裁□。
把岁寒、五出工夫，别妆点薰风，尽成清致。
尽虹雨翻晴，暮霞焦土，一种凄凉如洗。
酝藉丰标浑无比。
应似惜、潇湘蕙疏兰弃。
纵未入、众芳题品，终自倚、一涯风味。
待等闲、留取遗芬，伴檐匐芳菲，蔷薇清。
看佩贯胡绳，心灰宝燎，到了未输兰蕙。"
张元干,"柱策松江上，举酒酹三高。
此生飘荡，往来身世两徒劳。
长羡五湖烟艇，好是秋风鲈脍，笠泽久蓬蒿。
想像英灵在，千古傲云涛。
俯沧浪，舌空旷，恍神交。
解衣盘礴，政须一笑属吾曹。
洗尽人间尘土，扫去胸中冰炭，痛饮读离骚。
纵有垂天翼，何用钓连鳌。"
赵师侠,"风雨半。
春锁绿杨深院。
幕浪不翻香穗卷。
轻寒闲便面。
归兴新来不浅。
勾引闲愁撩乱。
一枕春酲谁与管。
晓莺惊梦断。"
丘,"云林带水山横阁。
故人去尽添萧索。
反照射微茫。
临分愁夕阳。
传柑当令节。
连璧朝天阕。
还有雁西飞。
慰人新别离。"
杨冠卿,"娇莺恰恰啼，过水翻回去。
欲共诉芳心，故绕池边树。
人去绮窗闲，弦断秦筝柱。
百啭听新声，总是伤心处。"
赵以夫,"九日无风雨。
一笑凭高，浩气横秋宇。
群峰青可数。
寒城小、一水萦回如缕。
西北最关情，漫遥指、东徐南楚。
黯销魂，斜阳冉冉，雁声悲苦。
今朝黄菊依然，重上南楼，草草成欢聚。
诗朋休浪赋。
旧题处、俯仰已随尘土。
莫放酒行疏，清漏短、凉蟾当午。
也全胜、白衣未至，独醒凝伫。"
赵长卿,"杨花飞尽莺声涩。
杜娟唤得春归急。
病酒起来迟。
娇慵懒画眉。
宝奁金鸭冷。
重唤烧香饼。
著意炼龙涎。
纤纤手烟。"
舒づ,"樽前休话人生事。
人生只合樽前醉。
金盏大如船。
江城风雪天。
绮窗灯自语。
一夜芭蕉雨。
玉漏为谁长。
枕衾残酒香。"
侯置,"重到西湖，春拆信、露花酥滴。
倚危栏、湖山佳处，短屏著色。
拟泛一舟苍莽岸，恐伤万里羁游客。
赖款门、修竹有高人，留狂迹。
倾盖意，真相得。
诗句里，曾相识。
看戛然飞动，笔端金石。
照眼光浮琼液满，断肠翠拥宫靴窄。
问多情、还肯借青鸾，通消息。"
郭应祥,"薄云笼月，轻飙却暑，天上人间佳节。
银河自有鹊为桥，又那要、兰舟桂楫。
後期可准，新欢如昨，选甚轻离易别。
娥休要妒人呵，待更与、留连一霎。"
黄庭坚,"烹茶留客驻金鞍。
月斜窗外山。
别郎容易见郎难。
有人思远山。
归去後，忆前欢。
画屏金博山。
一杯春露莫留残。
与郎扶玉山。"
周紫芝,"春雨细。
开尽一番桃李。
柳暗曲阑花满地。
日高人睡起。
绿浸小池春水。
沙暖鸳鸯双戏。
薄幸更无书一纸。
画楼愁独倚。"
贺铸,"双凤箫声隔彩霞。
朱门深闭七香车。
何处探春寻旧约，谢娘家。
旖旎细风飘水麝，玲珑残雪浸山茶。
饮罢西厢帘影外，玉蟾斜。"
张榘,"社新相识。
恍瞻君、丰神气貌，飘然仙白。
笔底三江鲸浪注，胸次一瓯冰雪。
怎不做、龙门上客。
坎止流行元无定，敢一朝、挨却尘泥迹。
且剩把，锦云织。
试看自古贤侯伯。
一时间、失虽暂失，得还终得。
儋石空无君家事，百万付之一掷。
渐养就、抟风鹏翼。
任你祖鞭先著了，占鸥天、浩荡观浮没。
挈富贵，等儿剧。"
吴文英,"秦黛横愁送暮云。
越波秋浅暗啼昏。
空庭春草绿如裙。
彩扇不歌原上酒，青门频返月中魂。
花开空忆倚阑人。"
邓肃,"百尺危楼初过雨，清风凛作轻寒。
一声渔笛在云端。
黄昏帘幕卷，新月半阑干。
青翼不来音信断，云窗杳隔三山。
何当携手便骖鸾。
今宵同胜景，玉不留残。"
吴文英,"一声玉磬下星坛。
步虚阑。
露华寒。
平晓阿香，油壁碾青鸾。
应是老鳞眠不得，云炮落，雨瓢翻。
身闲犹耿寸心丹。
炷炉烟。
暗祈年。
随处蛙声，鼓吹稻花田。
秋水一池莲叶晚，吟喜雨，拍阑干。"
苏轼,"莫怪鸳鸯绣带长。
腰轻不胜舞衣裳。
薄只贪游冶去。
何处。
垂杨系马恣轻狂。
花谢絮飞春又尽。
堪恨。
断弦尘管伴啼妆。
不信归来但自看。
怕见。
为郎憔悴却羞郎。"
李曾伯,"梦觉闻鸡报。
问岘边、晋家城郭，旧邦新造。
谁遣平明旌旆入，人说当年草草。
犹幸把、腥埃俱扫。
对越老苍方寸在，任酉渠、远度龙堆道。
还又过，一春了。
少年意气轻三表。
到如今、名惭小范，功卑前召。
赖有把茅归去是，乘此抽身须早。
何苦受、天来烦恼。
报国丹忠虽未泯，奈长卿已病文渊老。
聊把酒，仰天笑。"
王千秋,"披锦泛江客，横槊赋诗人。
气吞宇宙，当拥千骑静胡尘。
何事折腰执版，久在泛莲幕府，深觉负平生。
踉众人底，欲语复吞声。
庆垂弧，期赐杖，酒深倾。
愿君大耐，碧眸丹颊百千龄。
用即经纶天下，不用归谋三径，一笑友渊明。
出处两俱得，亦鹏。"
吴文英,"人去西楼雁杳。
叙别梦、扬州一觉。
云澹星疏楚山晓。
听啼乌，立河桥，话未了。
雨外蛩声早。
细织就、霜丝多少。
说与萧娘未知道。
向长安，对秋灯，几人老。"
沈瀛,"酒巡未止。
听说二疏归可喜。
随意乘风。
拄杖深村狭巷通。
渊明漉酒。
更与庞公庞媪寿。
切莫讥何。
唤取同来作队多。"
马子严,"雨过园林，触处落红凝绿。
正桑叶、齐如沃。
娇羞只恐人偷目。
背立墙阴，慢展纤纤玉。
听鸠啼几声，耳边相促。
念蚕饥、四眠初熟。
劝路旁、立马莫踟躇，是那里唱道秋胡曲。"
苏轼,"公子眼花乱发，老夫鼻观先通。
领巾飘下瑞香风。
惊起谪仙春梦。
后土祠中玉蕊，蓬莱殿後红。
此花清绝更纤。
把酒何人心动。"
沈瀛,"时光盛逼。
杯盘渐渐来收拾。
主人便欲留连客。
末後殷勤，一著怎生得。
来时便有归时刻。
归时便是来时迹。
世间万事曾经历。
只看如今，无不散筵席。"
向子,"澄江霁月清无对。
鲁酒何须醉。
人怜贫病不堪忧。
谁识此心如月、正含秋。
再三涝漉方知处。
试向波心去。
迢迢空劫勿能收。
谩道从来天地、与同流。"
刘克庄,"老去光阴驶。
向西风、疏林变缬，残霞成绮。
尚喜暮年腰脚健，不碍登山临水。
算自古、英游能几。
客与桓公俱臭腐，独流传、吹帽狂生尔。
後来者，亦犹此。
篮舆伊轧柴桑里。
问黄花、没些消息，空篱而已。
赖有一般芙蓉月，偏照先生怀里。
且觅个、栏干同倚。
检点樽前谁见在，忆平生、共插茱萸底。
欢未足，饮姑止。"
洪皓,"去年湖上雪欺梅。
片云开。
月飞来。
雪月光中、无处认楼台。
今岁梅开依旧雪，人如月，对花笑，还有谁。
一枝两枝三四蕊。
想西湖，今帝里。
彩笺烂绮。
孤山外、目断云飞。
坐久花寒、香露湿人衣。
谁作叫云横短玉，三弄彻，对东风，和泪吹。"
苏轼,"卫霍元勋後，韦平外族贤。
吹笙只合在缑山。
闲驾彩峦归去、趁新年。
烘暖烧香阁，轻寒浴佛天。
他时一醉画堂前。
莫忘故人憔悴、老江边。"
吴文英,"秋入中山，臂隼牵卢纵长猎。
见骇毛飞雪，章台献颖，腰束缟，汤沐疏邑。
管刊琼牒。
苍梧恨、帝娥暗泣。
陶郎老、憔悴玄香，禁苑犹催夜俱入。
自叹江湖，雕龙心尽，相携蠹鱼箧。
念醉魂悠扬，折钗锦字，黠髯掀舞，流觞春帖。
还倚荆溪楫。
金刀氏、尚传旧业。
劳君为、脱帽篷窗，寓情题水叶。"
汪莘,"美人家在江南住。
每惆恨、江南日暮。
白苹洲畔花无数。
还忆潇湘风度。
幸自是、断肠无处。
怎强作、莺声燕语。
东风占断筝柱。
也逐落花归去。"
刘辰翁,"过雨新荷生水气。
高影参差，无谓思量睡。
梦里不知轻别意。
醒来竟是谁先起。
去路夕阳芳草际。
不论阑干，处处情怀似。
记得分明羞掷蕊。
自知不是天仙子。"
石孝友,"美人在何许，相望正悠悠。
云窗雾阖，遥想宛在海中洲。
空对残云冷雨，何限重山叠水，一梦到无由。
遗怨写红叶，薄幸记青楼。
金乌掷，玉蟾缺，物华休。
凤梧眢井，一夜风露各惊秋。
唯有远山无赖，淡扫一眉晴绿，特地向人愁。
敛袂且归去，回首谩迟留。"
杨炎正,"宿鹭栖身，飞鸿点泪，不堪更是重阳到。
一襟无处著凄凉。
倚阑堪尽斜阳倒。
瘦减难丰，悲伤易老，淡觞消得黄花笑。
画眉人去玉篦存，浓愁如黛凭谁扫。"
毛滂,"芳草。
恨春老。
自是寻春来不早。
落花风起红多少。
记得一枝春小。
绿阴青子空相恼。
此恨平生怀抱。"
魏了翁,"牛酒享宾客，焦烂列前荣。
有人先事早计，残突伴孤星。
香火家家绘象，鼓村村祠宇，翦不断人情。
清泪九皋鹤，唤起梦魂惺。
白苹洲，芳草渡，玉湖亭。
画帘挂起簌，一卷易同盟。
携手锦江箍隐，觌面墨池玄叟，扶杖蜀君平。
三老冁然笑，云散太空清。"
张炎,"山风古道，海国轻车，相逢只在东瀛。
淡薄秋光，恰似此日游情。
休嗟鬓丝断雪，喜闲身、重渡西泠。
又溯远，趁回潮拍岸，断浦扬。
莫向长亭折柳，正纷纷落叶，同是飘零。
旧隐新招。
知住第几层云。
疏篱尚存晋菊，想依然、认得渊明。
待去也，最愁人，犹恋故人。"
张炎,"云多不记山深浅，人行半天岩壑。
旷野飞声，虚空倒影，松挂危峰疑落。
流泉喷薄。
自窈窕寻源，引瓢孤酌。
倦倚高寒，少年游事老方觉。
幽寻闲院邃阁。
树凉僧坐夏，翻笑行乐。
近竹惊秋，穿萝误晚，都把尘缘消却。
东林似昨。
待学取当年，晋人曾约。
童子何知，故山空放鹤。"
吴潜,"红尘飞骑，报元戎小队，踏青南陌。
雪浪堆边呼小渡，吴楚半江分坼。
岁月惊心，风埃迷目，相对头俱白。
杨花撩乱，可怜如此春色。
谁道燕燕莺莺，多情犹自，认得年时客。
重唱江南肠断句，为我满倾云液。
画鼓舟移，金鞍人远，一饷烟波隔。
斜阳冉冉，依然无限凄恻。"
欧阳修,"极得醉中眠，迤逦翻成病。
莫是前生负你来，今世里、教孤冷。
言约全无定。
是谁先薄。
不惯孤眠惯成双，奈奴子、心肠硬。"
范成大,"佳人无对甘幽独。
竹雨松风相澡浴。
山深翠袖自生寒，夜久玉肌元不粟。
却寻千树烟江曲。
道骨仙风终绝俗。
绛裙缟袂各朝元，只有散仙名萼绿。"
张,"月在碧虚中住。
人向乱荷中去。
花气杂风凉。
满船香。
云被歌声摇动。
酒被诗情掇送。
醉里卧花心。
拥红衾。"
杨冠卿,"春涨一篙绿，江阔暮涛寒。
龙骧万斛飞举，鲸饮酒杯宽。
醉倚舵楼清啸，目送孤鸿杳霭，景意与俱闲。
恍若驭风去，蓬岛旧家山。
记吾庐，环翠竹，拱苍官。
碧云信杳，谁为日日报平安。
桂棹桃溪归後，流水落红香寂，春事想阑珊。
赖有锦囊句，写向此中看。"
吴文英,"春在绿窗杨柳。
人与流莺俱瘦。
眉底暮寒生，帘额时翻波皱。
风骤。
风骤。
花径啼红满袖。"
赵长卿,"荷钱浮翠点前溪。
梅雨日长时。
恰是清和天气，雕鞍又作分携。
别来几日愁心折，针线小蛮衣。
羞对绿阴庭院，衔泥燕燕于飞。"
李曾伯,"对楼头、欠招欢伯，和风吹老芳讯。
凭阑面面蒲萄绿，依约碧岑才寸。
无尽兴。
纵燃竹烹泉，亦自清肠吻。
凭谁与问。
旧城郭何如，英雄安在，何说解孤愤。
铜路，极目长安甚近。
当时宾主相信。
翩翩公子登高赋，局面还思著紧。
乘暇整。
谩课柳评花，援镜搔蓬鬓。
江平浪稳。
怅我有兰舟，何人共楫，毋作孔明恨。"
方岳,"梅花吹梦过溪桥。
路迢迢。
雪初消。
似恁天寒，诗瘦想无柳。
听得草堂人有语，能几日，是生朝。
乱云深处洗山瓢。
鬓萧萧。
酒红朝。
回首六朝，南北黯魂销。
纵使锺山青眼在，终不似，侣渔樵。"
王之道,"菊团封绿，莲萼凋红，萧然独见芳姿。
短墙高榭，疏筠怪石偏宜。
香遍秋风到处，微雨过、清露零时。
花阴下，称笺毫唱和，杖履追随。
曷似江头竹外，凌霜犯雪，岁晚争奇。
夕赏朝吟，劝秋莫放离披。
细看石楠玉茗，叶纵似、风韵输伊。
最好处，拥新妆、临鉴碧溪。"
周密,"新雨洗花尘，扑扑小庭香湿。
早是垂杨烟老，渐嫩黄城碧。
晚帘都卷看青山，山外更山色。
一色梨花新月，伴夜窗吹笛。"
范成大,"古人吾不见，君莫是、郑当时。
更筑就山房，躬耕谷口，名动京师。
诸公任他衮衮，与杜陵野老共襟期。
有客至门先喜，得钱沽酒何疑。
昔年连辔柳边归。
陈迹恍难追。
况种桃道士，看花才子，回首皆非。
相逢故人问讯，道刘郎去久无诗。
把作一场春梦，觉来莫要寻思。"
倪,"茅屋三间临木杪，门前流水潺潺。
林泉得趣喜身闲。
开窗延翠竹，翦树纳青山。
行乐政须筋力健，莫令白发衰颜。
与君藜杖极跻攀。
岭头舒望眼，天末数烟鬟。"
卢炳,"初过清明春昼长。
紫红香雾蔼华堂。
朱颜阿母逢生旦，采戏儿孙捧寿觞。
齐祝颂，喜平康。
天教两鬓正苍苍。
壶中日月应长久，笑看蟠桃几度芳。"
王沂孙,"迎门高髻，倚扇清吭，娉婷未数西州。
浅拂朱铅，春风二月梢头。
相逢靓妆俊语，有旧家、京洛风流。
断肠句，试重拈彩笔，与赋闲愁。
犹记凌波欲去，问明罗袜，却为谁留。
枉梦相思，几回南浦行舟。
莫辞玉樽起舞，怕重来、燕子空楼。
谩惆怅，抱琵琶、闲过此秋。"
柳永,"满搦宫腰纤细。
年纪方当笄岁。
刚被风流沾惹，与合垂杨双髻。
初学严妆，如描似削身材，怯雨羞云情意。
举措多娇媚。
争奈心性，未会先怜佳婿。
长是夜深，不肯便入鸳被。
与解罗裳，盈盈背立银，却道你但先睡。"
赵师侠,"小春爱日融融暖。
危亭望处晴岚满。
江静绿回环。
横陈无际山。
清霜欺远树。
黄叶风扶去。
试探岭头梅。
点红开未开。"
赵师侠,"太平和气兆嘉祥。
草木总成双。
红苞翠盖出横塘。
两两斗芬芳。
干摇碧玉并青房。
仙髻拥新妆。
连枝不解引鸾皇。
留取映鸳鸯。"
贺铸,"京江抵、海边吴楚。
铁瓮城、行胜无今古。
北固陵高，西津横渡。
几人携手分襟处。
凄凉渌水桥南路。
奈玉壶、难叩鸳鸯语。
行雨行云，非花非雾。
为谁来为谁还去。"
辛弃疾,"困不成眠奈夜何。
情知归未转愁多。
暗将往事思量遍，谁把多情恼乱他。
些底事，误人哪。
不成真个不思家。
娇痴却妒香香睡，唤起醒松说梦些。"
姜特立,"小小华堂，朱阑外、乱山如簇。
更云中仙掌，一峰高矗。
南极老人呈瑞处，丙丁躔次光相烛。
又谁知、堂上有闲人，无拘束。
宾朋至，须歌曲。
风月好，纷丝竹，都不管、世间是非荣辱。
屈指如今侪辈少，几人老後能知足。
问此身、何地寄生涯，唯松菊。"
石孝友,"旧游曾记当年，凤城雨露开晴昼。
端门发钥，御炉烟暗，宫花影覆。
帝念民劳，俾乘轺传，暂临牛斗。
散阳和四照，春光万井，来小试、调元手。
职业才华竞秀。
汉廷臣、无出其右。
九重眷倚，频虚槐鼎，争迎衮绣。
爽气西山，绿波南浦，酿成芳酒。
趁锋车未到，霞觞共祝，百千长寿。"
张炎,"淡色分山晓气浮。
疏林犹剩叶，不多秋。
林深彷佛昔曾游。
频唤酒，渔屋岸西头。
不拟此凝眸。
朦胧清影里，过扁舟。
行行应到白萍洲。
烟水冷，传语旧沙鸥。"
史浩,"桂影团团光正满。
更似菱花，齐把匀娇面。
非镜非蟾君细看。
元来却是吴姬扇。
一曲阳春犹未遍。
惊落梁尘，不数莺喉啭。
好著红绡笼玉腕。
轻敲引入笙歌院。"
史浩,"年来减却风情大。
百样收心待不作。
恰恨仙翁停画舸。
雪中把酒，美人频为，浅破樱桃颗。
清歌谁许阳春和。
悄不放、遥空片云过。
惊落梁尘浑可可。
一声啭处，故园春近，桃李还知麽。"
吴潜,"池水凝新碧，阑花驻老红。
有人独立画桥东。
手把一枝杨柳、系春风。
鹊绊游丝坠，蜂拈落蕊空。
秋千庭院小帘栊。
多少闲情闲绪、雨声中。"
周紫芝,"黄昏楼阁乱栖鸦。
天末淡微霞。
风里一池杨柳，月边满树梨花。
阳台路远，鱼沈尺素，人在天涯。
想得小窗遥夜，哀弦拨断琵琶。"
张孝祥,"可意黄花人不知。
黄花标格世间稀。
园葵露迎朝日，槛菊迎霜媚夕霏。
芍药好，是金丝。
绿藤红刺引蔷薇。
姚家别有神仙品，似着天香染御衣。"
张辑,"夏果初收唤绿华。
冰盘巧簇映金瓜。
荷香飞上玉流霞。
明月长留千岁色，蟠桃多结几番花。
谁知罗带有丹砂。"
陆游,"晴山滴翠水蓝。
聚散渔舟两复三。
横埭北，断桥南。
侧起船篷便作帆。"
赵长卿,"老去悲秋人转瘦。
更异乡重九。
人意自凄凉，只有茱萸，岁岁香依旧。
登高无奈空搔首。
落照归鸦後。
六代旧江山，满眼兴亡，一洗黄花酒。"
赵彦端,"乱云萦浦。
做雪不成还是雨。
知我为何。
一笑仍添一恨多。
不须归去。
琥珀杯深能几许。
草色如袍。
记取从今舞处娇。"
曹勋,"梅风吹粉，柳影摇金。
渐看春意入芳林。
波明草嫩，据征鞍，晚烟沈。
向野馆、愁绪怎禁。
过了烧灯，醉别院，阻同寻。
琐窗还是冷瑶琴。
灯花也，拥春寒，掩闲衾。
念翠屏、应倚夜深。"
康与之,"双龙烛影，千门夜色，三五宴瑶台。
舞蝶随香，飞蝉扑鬓，人自蕊宫来。
太平箫鼓宸居晓，清漏玉壶催。
步辇归时，绮罗生润，花上月徘徊。"
管鉴,"清江绕舍竹成阴。
秋日共登临。
地与主人俱胜，情如酒盏方深。
故园何处，时因望眼，聊寄归心。
抖擞一襟凉韵，不教簿领尘侵。"
杨泽民,"轻有鹅毛体，白如龙脑香。
琼笋缀飞桷，冰壶鉴方塘。
浑如瑶台阆苑，更无茅舍蓬窗。
画阁自有梅装。
贪耍罢弹簧。
鼓舞沽酒市，蓑笠钓鱼乡。
遐观自乐，吾心何必濠梁。
待乔木都冻，千山尽老，更烦玉指劝羽觞。"
柳永,"花心柳眼。
郎似游丝常惹绊。
慵困谁怜。
绣线金针不喜穿。
深房密宴。
争向好天多聚散。
绿锁窗前。
几日春愁废管弦。"
刘克庄,"行乐尤宜少。
忆坡公、洞箫听罢，划然长啸。
四海共知霜鬓满，莫问近来何妙。
也不记、金莲曾照。
老没太官糕酒分，把茱萸、便准登高了。
齐得丧，等嘻笑。
集无韩子潮州表。
数当时、南迁者众，北归人少。
赤壁玉堂均一梦，此岂蛮烟能夭。
与同叔、俱尝知道。
谁向进贤冠底说，画出来、不似眉山帽。
秋菊盏，献公。"
方千里,"燕子池塘，黄鹂院落，海棠庭户。
东君暗许，借与轻风柔雨。
奈春光困人正浓，画栏小立慵无语。
念冶游时节，融怡天气，异乡愁旅。
朝暮。
凝情处。
叹聚散悲欢，岁常十五。
连飞并羽，未抵鸳朋凤侣。
算章台、杨柳尚存，楚娥鬓影依旧否。
再相逢、拼解雕鞍，燕乐同杯俎。"
杨无咎,"秋暮。
永夜西楼，冷月明窗户。
梦破橹声中，忆在松江路。
枕试寻曾游处。
记历历、风光堪数。
谁与浮家五湖去。
尽醉眠秋雨。"
葛郯,"帆腹饱天际，树发渺云头。
翠光千顷，为谁来去为谁留。
疑是吴宫西子，淡扫修眉一抹，妆罢玉奁秋。
中流送行客，却立望层楼。
风色变，堤草乱，浪花愁。
跳珠翻墨，轰雷掣电几时收。
应是阳侯薄相，催我胸中锦绣，清唱和鸣鸥。
残霞似相贷，一缕媚汀洲。"
程垓,"野水寻溪路，青山踏晚春。
偶来相值却锺情。
一树琼瑶洗尽、客衣襟。
曲沼通诗梦，幽窗净俗尘。
何时散发伴裙。
後夜相思生怕、月愁人。"
晁端礼,"似火山榴映翠娥。
依依香汗轻罗。
恼人无奈是横波。
金凿落倾欢事少，玉搔头袅闷时多。
不留人住意如何。"
刘辰翁,"愁人更堪秋日，长似岁难度。
相携去、晚登高，高极正犯愁处。
常是恨、古人无计，看今人痴绝如许。
但东篱半醉，残灯自修菊谱。
归去来兮，怨调又苦。
有寒余赋。
湖山外、风笛阑干，胡床夜月谁据。
恨当时、青云跌宕，天路断、险艰如许。
便桥边，卖镜重圆，断肠无数。
是谁玉斧，惊堕团团，失上界楼宇。
甚天误、婵娟余误。
悔却初念，不合梦他，霓裳楚楚。
而今安在，枫林关塞，回头忆著神仙处，漫断魂飞过湖江去。
时时说与，地上群儿，青琐瑶台，阆风悬圃。
琵琶往往，凭鞍劝酒，千载能胡语。
叹自古、宫花薄命，汉月无情，战地难青，故人成土。
江南憔悴，荒村流落，伤心自失梨园部，渺空江、泪隔芦花雨。
相逢司马风流，湿尽青衫，欲归无路。"
朱敦儒,"寻花携李。
红漾轻舟汀柳外。
小簇春山。
溪雨岩云不饱帆。
相逢心醉。
容易堆盘银烛泪。
痛饮何言。
犀箸敲残玉酒船。"
方千里,"庭叶飘寒，砌蛩催织，夜色迢迢难度。
细剔灯花，再添香兽，凄凉洞房朱户。
见凤枕羞孤另，相思洒红雨。
有谁语。
道年来，为郎憔悴，音问隔，回首後期尚阻。
寂寞两愁山，锁闲情、无限颦妩。
嫩雪消肌，试罗衣、宽尽腰素。
问何时梦里，趁得好风飞去。"
刘埙,"玉勒丝鞭，彩旗红索，总向愁中休了。
偏怜景媚，为甚愁浓，都为雨多晴少。
桃杏开到梨花，红印香印，绿平幽沼。
也无饶、红药殿春，更作薄寒清峭。
尘梦里、暗换年华，东风能几，又把一番春老。
莺花过眼，蚕麦当头，朝日浓阴笼晓。
休恨烟林杜鹃，只恨啼鸠，呼云声杳。
到如今，暖霭烘晴，满地绿阴芳草。"
高观国,"玉阑秋色知谁主。
隔阑一架葡萄雨。
绿藓怕啼。
可堪宫漏长。
乌丝吟古怨。
清泪消尘砚。
梦冷不成云。
□峰峰外情。"
方千里,"清泪斑斑著意垂。
消魂迢递一天涯。
谁能万里布长梯。
先自楼台飞粉絮，可堪帘幕卷金泥。
相思心上乳莺啼。"
康与之,"薄寒罗袖怯。
教小玉添香，被翻宫。
兰缸半明灭。
听几声归雁，一帘微月。
情波恨叶。
索新词、犹自怨别。
梦回时、雪暖酥凝，掠鬓宝鸳钗折。
凄切。
纹窗描绣，旧谱寻棋，变成虚设。
同心对结。
重来是，甚时节。
怅姑苏台上，征帆何许，隐隐遥山万叠。
袖红绡、独立无言，偷弹泪血。"
吴文英,"碧澹山姿，暮寒愁沁歌眉浅。
障泥南陌润轻酥，灯火深深院。
入夜笙歌渐暖。
彩旗翻、宜男舞遍。
恣游不怕，素袜尘生，行裙红溅。
银烛笼纱，翠屏不照残梅怨。
洗妆清靥湿春风，宜带啼痕看。
楚梦留情未散。
素娥愁、天深信远。
晓窗移枕，酒困香残，春阴帘卷。"
陈三聘,"翦碎霜绡巧作团。
玉纤特地破朝寒。
疏花好向钗横见，瘦影难敲月堕看。
将旧恨，入眉弯。
不须多样缕金。
当时千点东风泪，怪见妆成粉未乾。"
王奕,"天无四壁。
底用量江尺。
徒把乾坤分裂，谁与帝、扶民厄。
几年樊圃缺。
耳风腔转笛。
此日双蛾空蹙，依然也，暮山碧。"
姚勉,"万里西风，吹送到、五云鸾纸。
□催促、文章太守，入朝花底。
清节高横秋一片，仁风散作春千里。
漾恩波、溶泳锦江中，深如水。
难卧辙，留行李。
但侧听，星辰履。
看麒麟案侧，即催荣侍。
红药香中翻诏草，紫薇影畔裁诗绮。
更宸旒、已自覆公名，金瓯里。"
张先,"去岁中秋玩桂轮。
河汉净无云。
今年江上共瑶尊。
都不是、去年人。
水精宫殿，琉璃台阁，红翠两行分。
点唇机动秀眉颦。
清影外、见微尘。"
王之道,"翠袖熨沈香。
黛拂修蛾淡淡妆。
消得多情锺傅粉，何郎。
风动珠帘月半床。
素手捧瑶觞。
谁念苏州已断肠。
夜雨不随歌扇歇，浪浪。
归去无心赋海棠。"
周紫芝,"风头不定云来去。
天教月到湖心住。
遥夜一襟愁。
水风浑似秋。
藕花迎露笑。
暗水飞萤照。
渔笛莫频吹。
客愁人不知。"
赵长卿,"枫叶白苹秋未老，晚风吹泛轻。
青山沥沥水茫茫。
情随流水远，恨逐暮山长。
一点相思千点泪，眼前无限情伤。
佳人犹自捧离觞。
阳关休唱彻，唱彻断人肠。"
刘克庄,"风汉闲中做，彼岸神舟渡。
万里晴空无片云，月照南溪路。
割断冤情苦，默默明玄趣。
一任傍人笑我贫，肚里非常富。"
刘辰翁,"携手登高赋。
望前山、山色如烟，烟光如雨。
少日凭阑峰南北，谁料美人迟暮。
漫回首、残基冷绪。
长恨中原无人问，到而今、总是经行处。
书易就，雁难付。
斜阳日日长亭路。
倚秋风、洞庭一剑，故人何许。
寂寞柴桑塞花外，还有白衣来否。
但哨遍、长歌归去。
尚有孔明英英者，怅孔明、自是英英误。
歌未断，鬓成缕。"
周紫芝,"小桃花动著枝浓。
移得伴衰翁。
多谢天公怜我，一时染就轻红。
春光犹在，花枝未老，莫放尊空。
休倚半岩烟树，能消几度东风。"
万俟咏,"人间天上。
端楼龙凤灯先赏。
倾城粉黛月明中，春思荡。
醉金瓯仙酿。
一从鸾辂北向。
旧时宝座应蛛网。
游人此际客江乡，空怅望。
梦连昌清唱。"
许,"柳揉花旋染衣。
丝丝红翠扑春辉。
罗绮丛中无此艳，小西施。
腰细最便围舞，袖寒时复罩香え。
误点一痕残泪粉，怕人知。"
辛弃疾,"八旬庆会，人间盛事，齐劝一杯春酿。
胭脂小字点眉间，犹记得、旧时宫样。
彩衣更著，功名富贵，直过太公以上。
大家著意记新词，遇著个、十字便唱。"
刘辰翁,"秋老寒香圃。
自春来、桔槔闲了，去天尺五。
陌上踏歌来何暮，收得黄云如土。
但稽首、福星初度。
不是使君人间佛，甚今朝、欲雨今朝雨。
持寿酒，为公舞。
虎头画手谁甚许。
写天人、方瞳红颊，共宾笑语。
卫戟连营三千士，簇簇满城箫鼓。
早恐是、留公不住。
飞去翩翩嫌白鹭，算来年、稀姓多登府。
祝千岁，奉明主。"
赵师侠,"微云扫尽碧虚宽。
月华光影寒。
山河表里鉴中看。
沈沈清夜阑。
风细细，露。
神游八极间。
九宵回首望尘寰。
悠然醉梦还。"
陈允平,"孤鹜披霞，归鞍卸日，晚香菊自寒城。
虚馆灯闲，征衫尘浣，夜深何处砧声。
乱蛩催怨，月明里、依稀数星。
云山迢递，犹误归期，方寸遍萦。
秋风燕送鸿迎。
最怜堤柳，白露先零。
倦倚楼高，恨随天远，桂风和梦俱清。
故人千里，记翦烛、西窗赋成。
相如憔悴，宋玉凄凉，酒恨花情。"
晏几道,"斗鸭池南夜不归。
酒阑纨扇有新诗。
云随碧玉歌声转，雪绕红琼舞袖回。
今感旧，欲沾衣。
可怜人似水东西。
回头满眼凄凉事，秋月春风岂得知。"
石孝友,"山雨绝。
山重冷如冰雪。
窗外芭蕉三两叶。
影排窗上月。
醉枕惊回蝴蝶。
好梦无人共说。
心事悠悠芳草歇。
不眠听鼠啮。"
苏轼,"梦中了了醉中醒。
只渊明。
是前生。
走遍人间，依旧却躬耕。
昨夜东坡春雨足，乌鹊喜，报新晴。
雪堂西畔暗泉鸣。
北山倾。
小溪横。
南望亭丘，孤秀耸曾城。
都是斜川当日境，吾老矣，寄馀龄。"
辛弃疾,"近来愁似天来大，谁解相怜。
谁解相怜。
又把愁来做个天。
都将今古无穷事，放在愁边。
放在愁边。
却自移家向酒泉。"
侯置,"一抹烟林屏样展，轻花岸柳无边。
连朝春雨涨平川。
冬冬迎社鼓，渺渺下陂船。
同事多才饶我懒，乘闲纵饮郊园。
髻花侧醉巾偏。
时丰容卒岁，游乐更明年。"
欧阳修,"云母屏低，流苏帐小。
矮床薄被秋将晓。
乍凉天气未寒时，平明窗外闻啼鸟。
困榴花，香添蕙草。
佳期须及朱颜好。
莫言多病为多情，此身甘向情中老。"
杜安世,"春景抛人无处问。
多谢石榴花又喷。
茜罗揉出碎英繁，红蜡缕成香萼润。
血色新裙羞莫近。
密叶柔条相间衬。
雨馀寂寞假山傍，乡国尚遥西海信。"
王以宁,"梦褥光宗，河东右族。
向来到耳声华熟。
游从两世纪金兰，风流二阮居南北。
今夕何辰，相亲灯烛。
一廛我愿依韦曲。
长君未可赋骊驹，山人莫为蒲轮促。"
张先,"牛星织女年年别。
分明不及人间物。
匹鸟少孤飞。
断沙犹并栖。
洗车昏雨过。
缺月云中堕。
斜汉晓依依。
暗蛩还促机。"
赵彦端,"捣玉扬珠万户，眉高髻千峰。
佳辰请寿黑头公。
老稚扶携欢动。
借问优游黄绮，何如强健夔龙。
觥船一棹百分空。
浇泼胸中云梦。"
杨泽民,"浓绿丛中，露半坼芳苞，自然奇绝。
水亭风槛，正是蕤宾之月。
固知道、春色无多，但绛英数点，照眼先发。
为君的，尽是重心千叶。
红巾又成半蹙。
试寻双寄意，向丽人低说。
但将一枝，插著翠环丝发。
映秋波、艳云近睫。
知厚意、深情更切。
赏玩未已，看叶下、珍味还结。"
向子,"去年雪满长安树。
望断扬州路。
今年看雪在扬州。
人在蓬莱深处、若为愁。
而今不恨伊相误。
自恨来何暮。
平山堂下旧嬉游。
只有舞春杨柳、似风流。"
洪适,"不见丹丘三十年。
青山碧水想依然。
自惊绿鬓已苍颜。
月在柳梢曾径醉，雨荒院菊有谁怜。
绣衣归与古人言。"
韩,"一曲青山映小池。
林疏人静月明时。
相逢杯酒也相宜。
醉眼不知春事少，欢情犹得漏声迟。
神仙何处梦魂飞。"
柳永,"帘垂深院冷萧萧。
花外漏声遥。
青灯未灭，红窗闲卧，魂梦去迢迢。
薄情漫有归消息，鸳鸯被、半香消。
试问伊家，阿谁心绪，禁得恁无。"
张抡,"一片闲云，山头初起。
飘然直上虚空里。
残虹收雨耸奇峰，春晴鹤舞丹霄外。
出岫无心，为霖何意。
都缘行止难拘系。
幽人心已与云闲，逍遥自在谁能累。"
杨泽民,"南国幽花比并香。
直从初夏到秋凉。
素馨茉莉占时光。
梅□正寒方著蕊，芙蓉过暑即空塘。
个中春色最难量。"
史达祖,"飞琼神仙客，因游戏、误落古桃源。
藉吟笺赋笔，试融春恨，舞裙歌扇，聊应尘缘。
遣人怨，乱云天一角，弱水路三千。
还因秀句，意流江外，便随轻梦，身堕愁边。
风流休相误，寻芳纵来晚，尚有它年。
只为赋情不浅，弹泪风前。
想雾帐吹香，独怜奇俊，露杯分酒，谁伴婵娟。
好在夜轩凉月，空自团圆。"
蔡伸,"玉斧斫冰轮，中有乘鸾女。
鬓乱钗横襟袖凉，只恐轻飞举。
青冥缥缈间，自有吹箫侣。
不向巫山十二峰，朝暮为云雨。"
赵长卿,"牙领番腾一线红。
花儿新样喜相逢。
薄纱衫子轻笼玉，削玉身材瘦怯风。
人易老，恨难穷。
翠屏罗幌两心同。
既无闲事萦怀抱，莫把双蛾皱碧峰。"
葛长庚,"赋情多懒率。
每醉後疏狂，醒来瓢忽。
无心恋簪祓。
漫才高子建，韵欺王勃。
胸中绝物。
所容者、诗兵酒卒。
一两时，调发将来，扫尽闷妖愁孽。
莫说。
杀人一万，自损三千，到底。
悬河口讷。
非夙世，无灵骨。
把湖山牌印，莺花权柄，牒过清风朗月。
且束之、高阁休休，这回更不。"
向子,"吴头楚尾。
踏破芒鞋底。
万壑千岩秋色里。
不耐恼人风味。
而今我老芗林。
世间百不关心。
独喜爱香韩寿，能来同醉花阴。"
吴文英,"桐敲露井，残照西窗人起。
怅玉手、曾携乌纱，笑整风。
水叶沈红，翠微云冷雁慵飞。
楼高莫上，魂消正在，摇落江蓠。
走马断桥，玉台妆榭，罗帕香遗。
叹人老、长安灯外，愁换秋衣。
醉把茱萸，细看清泪湿芳枝。
重阳重处，寒花怨蝶，新月东篱。"
张,"玄霜凉夜铸瑶丹。
飘落翠藤间。
西风万颗，明珠巧缀，零露初。
诗人那识风流品，马乳漫堆盘。
玉纤旋摘，银罂分酿，莫负清欢。"
蔡伸,"碧桃溪上蓝桥路。
寂寞朱门闲院宇。
粉墙疏竹弄清蟾，玉砌红蕉宜夜雨。
个中人是吹箫侣。
花底深盟曾共语。
人生乐在两知心，此意此生君记取。"
黄裳,"已送清歌归去後。
东南楼上人声悄。
冷落尤临弦上调。
欢意少。
空将万感收残照。
窗外剑光初出鞘。
斜窥梦断人年少。
未到盖棺心未了。
尘虑扰。
双眸竟入扶桑晓。"
史达祖,"月波疑滴。
望玉壶天近，了无尘隔。
翠眼圈花，冰丝织练，黄道宝光相直。
自怜诗酒瘦，难应接、许多春色。
最无赖，是随香趁烛，曾伴狂客。
踪迹。
谩记忆。
老了杜郎，忍听东风笛。
柳院灯疏，梅厅雪在，谁与细倾春碧。
旧情拘未定，犹自学、当年游历。
怕万一，误玉人、夜寒帘隙。"
张元干,"卧看西湖烟渚。
绿盖红妆无数。
帘卷曲栏风，拂面荷香吹雨。
归去。
归去。
笑损花边鸥鹭。"
王庭,"武陵西上沅陵渡。
扁舟忘了来时路。
花外有人烟。
相逢疑是仙。
清尊留夜语。
醉倒知何处。
归去客心惊。
金鸡嘲哳鸣。"
洪适,"深浦。
停舟处。
只恐越装相染污。
奇香一见如泥土。
投著水中归去。
令公早晚回朝著。
无物迟留鸣橹。"
朱敦儒,"何人不爱，是江梅红绽。
雪野寒空冻云晚。
照清溪绰约，粉艳先春，包绛萼、姑射冰肌自暖。
上林花万品，都借风流，国色天香任欣羡。
共素娥青女，一笑相逢，人不见、悄悄霜宫月殿。
想乘云、是在玉皇前，粲蕊佩明，侍清都燕。"
王之道,"一别清风北牖，几番明月西楼。
断肠千里致书邮。
借问近来安否。
归路淮山过雨，归舟江水澄秋。
佳人应已数程头。
准拟到家时候。"
贺铸,"窈窕盘门西转路。
残阳映带青山暮。
最是长杨攀折苦。
堪怜许。
清霜翦断和烟缕。
春水归期端不负。
依依照影临南浦。
留取木兰舟少住。
无风雨。
黄昏月上潮平去。"
蔡伸,"红靴玉带葳蕤。
翠绡衣。
并辔垂鞭妆影、照清溪。
长亭路。
停骑处。
晚凉时。
空有许多明月、伴双栖。"
黄庭坚,"败叶霜天晓。
渐鼓吹、催行棹。
栽成桃李未开，便解银章归报。
去取麒麟图画，要及年少。
劝公醉倒。
别语怎向醒时道。
楚山千里暮云，正锁离人情抱。
记取江州司马，坐中最老。"
朱敦儒,"白日去如箭，达者惜分阴。
问君何苦，长抱冰炭利名心。
冀望封侯一品，侥升仙三岛，不死解烧金。
听取百年曲，三叹有遗音。
会良朋，逢美景，井频斟。
昔人已矣，松下泉底不如今。
幸遇重阳佳节，高处红萸黄菊，好把醉乡寻。
澹澹飞鸿没，千古共销魂。"
周密,"记千竹、万荷深处。
绿净池台，翠凉亭宇。
醉墨题香，闲箫横玉尽吟趣。
胜流星聚。
知几诵、燕台句。
零落碧云空，叹转眼、岁华如许。
凝伫。
望涓涓一水，梦到隔花窗户。
十年旧事，尽消得、庾郎愁赋。
燕楼鹤表半飘零，算惟有、盟鸥堪语。
谩倚遍河桥，一片凉云吹雨。"
贺铸,"玉人家，画楼珠箔临津。
托微风、彩箫流怨，断肠马上曾闻。
燕堂开、艳妆丛里，调琴思、认歌颦。
麝蜡烟浓，玉莲漏短，更衣不待酒初醺。
绣屏掩、枕鸳相就，香气渐暾暾。
回廊影，疏钟淡月，几许销魂。
翠钗分、银笺封泪，舞鞋从此生尘。
住兰舟、载将离恨，转南浦、背西曛。
记取明年，蔷薇谢後，佳期应未误行云。
凤城远，楚梅香嫩，先寄一枝春。
青门外，祗凭芳草，寻访郎君。"
可,"清净乐邦吾本郡。
娑婆流浪因贪吝。
冉冉思归霜入鬓。
深嗟恨。
塞鸿不解传音信。
落日尽边沙隐隐。
向西望处归应近。
天乐是时相接引。
宜精进。
紫金台上谁无分。"
李清照,"薄露初零，长宵共、永昼分停。
绕水楼台，高耸万丈蓬瀛。
芝兰为寿，相辉映、簪笏盈庭。
花柔玉净，捧觞别有娉婷。
鹤瘦松青，精神与、秋月争明。
德行文章，素驰日下声名。
东山高蹈，虽卿相、不足为荣。
安石须起，要苏天下苍生。"
苏轼,"三十三年，今谁存者，算只君与长江。
凛然苍桧，霜干苦难双。
闻道司州古县，云溪上、竹坞松窗。
江南岸，不因送子，宁肯过吾邦。
。
疏雨过，风林舞破，烟盖云幢。
愿持此邀君，一饮空缸。
居士先生老矣，真梦里、相对残。
歌舞断，行人未起，船鼓已逄逄。"
李处全,"新凉襟袂冷然。
乍晴天。
风送谁家羌管、月便娟。
云散尽，秋空碧，玉钩悬。
洗耳时听三弄、等团圆。"
辛弃疾,"紫陌长安，看花年少，无限歌舞。
白发怜君，寻芳较晚，卷地惊风雨。
问君知否，鸱夷载酒，不似井瓶身误。
细思量，悲欢梦里，觉来总无寻处。
芒鞋竹杖，天教还了，千古玉溪佳句。
落魄东归，风流赢得，掌上明珠去。
起看清镜，南冠好在，拂了旧时尘土。
向君道，云霄万里，这回稳步。"
晏几道,"绿径穿花，红楼压水。
寻芳误到蓬莱地。
玉颜人是蕊珠仙，相逢展尽双蛾翠。
梦草闲眠，流觞浅醉。
一春总见瀛洲事。
别来双燕又西飞，无端不寄相思字。"
柳永,"望处雨收云断，凭阑悄悄，目送秋光。
晚景萧疏，堪动宋玉悲凉。
水风轻、苹花渐老，月露冷、梧叶飘黄。
遣情伤。
故人何在，烟水茫茫。
难忘。
文期酒会，几孤风月，屡变星霜。
海阔山遥，未知何处是潇湘。
念双燕、难凭远信，指暮天、空识归航。
黯相望。
断鸿声里，立尽斜阳。"
林正大,"武昌七十庞眉叟。
学笛从年少。
萧萧笛竹楚山秋。
当日买林、曾典黑貂裘。
一声占尽秋江月。
天外行云绝。
如今老去兴犹迟。
尚想时时、一曲梦中吹。"
张先,"珠阙五云仙子。
未省有谁能似。
百媚算应天乞与，净饰艳妆俱美。
若取次芳华皆可意。
何处比桃李。
蜀被锦纹铺水。
不放彩鸳双戏。
乐事也知存後会，争奈眼前心里。
绿皱小池红叠砌。
花外东风起。"
李之仪,"绿遍东山，寒归西渡。
分明认得春来处。
风轻雨细更愁人，高唐何在空朝暮。
离恨相寻，酒狂无素。
柳条又折年时数。
一番情味有谁知，断魂还送征帆去。"
石孝友,"秦楼月。
秦娥本是秦宫客。
秦宫客。
梦云风韵，借仙标格。
相从无计不如休，如今去也空相忆。
空相忆。
尊前欢笑，梦中寻觅。"
柳永,"一叶扁舟轻帆卷。
暂泊楚江南岸。
孤城暮角，引胡茄怨。
水茫茫，平沙雁、旋惊散。
烟敛寒林簇，画屏展。
天际遥山小，黛眉浅。
旧赏轻抛，到此成游宦。
觉客程劳，年光晚。
异乡风物，忍萧索、当愁眼。
帝城赊，秦楼阻，旅魂乱。
芳草连空阔，残照满。
佳人无消息，断云远。"
葛立方,"弄月黄昏，封霜清晓，数枝影堕溪滨。
化工先手，幻出一番新。
片片雕酥碾玉，寒苞似、已泄香尘。
聊相对，畸人投分，尊酒认荀陈。
吾年，今老矣，佳人薄相，笑插林巾。
愧苍颜白发，回授乌云。
玉镜台边试看，相宜是、浅笑轻颦。
君知否，寿阳额上，不似鬓边春。"
朱敦儒,"古涧一枝梅，免被园林锁。
路远山深不怕寒，似共春相。
幽思有谁知，托契都难可。
独自风流独自香，明月来寻我。"
赵长卿,"最苦是离愁。
行坐里、只在心头。
待要作个巫山梦，孤衾展转，无眠到晓，和梦都休。
梦里也无由。
谁敢望、真个绸缪。
暂时不见浑闲事，只愁柳絮杨花，自来摆荡难留。"
谢逸,"花额上堆翠葆，远山横处星眸。
绛宫深锁暮云浮。
月破黄昏时候。
谁谓霞衣玉简，便孤彩凤秦楼。
桃源不禁昔人游。
曾是刘郎邂逅。"
欧阳修,"屏里金炉帐外灯。
掩春睡腾腾。
绿云堆枕乱。
犹依约、那回曾。
人生少有，相怜到老，宁不被天憎。
而今前事总无凭。
空赢得、瘦。"
张炎,"清时乐事中园赋，怡情楚花湘草。
秀色通帘，生香聚酒，修景常留池沼。
闲居自好。
奈车马喧尘，未教闲了。
把菊清游，冷红飞下洞庭晓。
寻泉同步翠杳。
更将秋共远，书画船小。
款竹谁家，盟鸥某水，白月光涵圆峤。
天浮浩渺。
称绿发飘飘，溯风舒啸。
缓筑堤沙，渭滨人未老。"
辛弃疾,"悠悠莫向文山去。
要把襟裾牛马汝。
遥知书带草边行，正在雀罗门里住。
平生插架昌黎句。
不似拾柴东野苦。
侵天且拟凤凰巢，扫地从他鹆舞。"
刘埙,"倚楼西、西风惊鬓，吹回尘思萧瑟。
碧桃花下骖鸾梦，十载雨沈云隔。
空自忆。
漫红蜡香笺，难写旧凄恻。
烟村水国。
欲闲却琴心，蠹残箧面，老尽看花客。
河桥侧。
曾试雕鞍玉勒。
如今已忘南北。
人间纵有垂杨在，欲挽一丝无力。
君莫拍。
浑不似、年时爱听酒边笛。
湘帘巷陌。
但斜照断烟，淡萤衰草，零落旧春色。"
王之道,"冻卧袁安已复苏。
闭门那患出无车。
似渠人物到今无。
可笑山夸片玉，须怜沧海叹遗珠。
时来应许捋君须。"
魏了翁,"曾向君王说，臣愿守嘉州。
风流别乘初届，元在越王楼。
湖上龟鱼何事，桥上雁犀谁使，争挽海山舟。
便遣旧姻娅，解后作斯游。
晚风清，初暑涨，暮云收。
公堂高会，恍疑仙女下罗浮。
好是中郎有女，况是史君有妇，同对藕花洲。
拟把鹤山月，换却鉴湖秋。"
苏轼,"莫听穿林打叶声。
何妨吟啸且徐行。
竹杖芒鞋轻胜马。
谁怕。
一蓑烟雨任平生。
料峭春风吹酒醒。
微冷。
山头斜照却相迎。
回首向来萧瑟处。
归去。
也无风雨也无晴。"
杨冠卿,"消瘦不胜寒，独立江南路。
罗袜暗生尘，不见凌波步。
兰佩解鸣，往事凭谁诉。
一纸彩云笺，好寄青鸾去。"
韩,"莫问星星鬓染霜。
一杯同看月昏黄。
放歌渔父濯沧浪。
却忆手栽双柳句，真成云汉抉天章。
苏仙何在立苍茫。"
苏轼,"罗袜空飞洛浦尘。
锦袍不见谪仙人。
携壶藉草亦天真。
玉粉轻黄千岁药，雪花浮动万家春。
醉归江路野梅新。"
苏轼,"昨夜霜风。
先入梧桐。
浑无处、回避衰容。
问公何事，不语书空。
但一回醉，一回病，一回慵。
朝来庭下，光阴如箭，似无言、有意伤侬。
都将万事，付与千锺。
任酒花白，眼花乱，烛花红。"
毛滂,"急雨初收珠点。
云峰绝天半。
辘轳金井卷甘冽，帘外翠阴遮遍。
波翻水精重帘，秋在琉璃双簟。
漏永流花缓缓。
未放崦嵫晚。
红荷绿芰暮天好，小宴水亭风馆。
云乱香喷宝鸭，月冷钗横玉燕。"
陈著,"残梦腾腾。
好鸟一声呼醒。
小窗明、萧萧鬓影。
当年头上，惯曾簪幡胜。
到如今、有谁怀省。
东风著面，却自依然相认。
哄痴儿、声弄景。
盘蔬杯酒，强教人欢领。
也微酣、带些春兴。"
石孝友,"寻春误入桃源洞。
草草幽欢聊与共。
牢笼风月此时情，做造溪山今夜梦。
柳蹊未放金丝弄。
梅径已经香雪冻。
春愁离恨重於山，不信马儿驼得动。"
赵鼎,"惜别怀归老不禁。
一年春事柳阴阴。
日下长安何处是，碧云深。
已恨梅花疏远信，休传桃叶怨遗音。
一醉东风分首去，两惊心。"
吴则礼,"一片花飞，青春已减。
可堪南陌红千点。
生憎杨柳要藏鸦，东风只遣横笳怨。
看定新巢，初怜语燕。
游丝正把残英。
酒尊也会不相违，风光本自同流转。"
赵师侠,"飘流踪迹，趁春来、还趁春光归去。
九十韶华能几许，著意留他不住。
趱柳催花，催红长翠，多少风和雨。
蜂闲蝶怨，尽凭枝上莺语。
归棹去去难留，桃花浪暖，绿涨迷津浦。
回首重城天样远，人在重城深处。
惜别愁分，凝暗有泪，总寄阳关句。
不堪肠断，恨随江水东注。"
刘埙,"云薄薄。
人静黄梅院落。
细数花期并柳约。
新愁沾一握。
梦醒从前多错。
寄恨画檐灵鹊。
明月欲西天寂寞。
魂销连晓角。"
张,"抚连吟就，檐葡还曾赋。
相伴更无花，倦炉熏、日长难度。
柔桑叶里，玉碾小芙蕖，生竺国，长闽山，移向玉城住。
池亭竹院，宴坐冰围处。
绿绕百千丛，夜将阑、争开迎露。
煞曾评论，娇媚胜江梅，香称月，韵宜风，消尽人间暑。"
辛弃疾,"妙龄秀发，湛灵台一点，天然奇绝。
万壑千岩归健笔，扫尽平山风月。
雪里疏梅，霜头寒菊，迥与馀花别。
识人青眼，慨然怜我疏拙。
遐想後日娥眉，两山横黛，谈笑风生颊。
握手论文情极处，冰玉一时清洁。
扫断尘劳，招呼萧散，满酌金蕉叶。
醉乡深处，不知天地空阔。"
柳永,"叹笑筵歌席轻抛。
背孤城、几舍烟村停画舸。
更深钓叟归来，数点残灯火。
被连绵宿酒醺醺，愁无那。
寂寞拥、重衾卧。
又闻得、行客扁舟过。
篷窗近，兰棹急，好梦还惊破。
念平生、单栖踪迹，多感情怀，到此厌厌，向晓披衣坐。"
向子,"今日重阳，强青蕊聊开宴。
我家几甸。
试上连辉观。
忆着池，古塔烟霄半。
愁心远。
情随云乱。
肠断江城雁。"
万俟咏,"瑞日初迟，绪风乍暖，千花百草争香。
瑶池路稳，阆苑春深，云树水殿相望。
柳曲沙平，看尘随青盖，絮惹红妆。
卖酒绿阴傍。
无人不醉春光。
有十里笙歌，万家罗绮，身世疑在仙乡。
行乐知无禁，五侯半隐少年场。
舞妙歌妍，空妒得、莺娇燕忙。
念芳菲、都来几日，不堪风雨疏狂。"
曹勋,"细柳排空，高榆拥岸，乍觉楚天秋意。
凉随夜雨，望极长淮，孤馆漫成留滞。
天净无云，浪痕清影，窗户闲临烟水。
叹驱驰尘事，殊喜萧散，暂来闲适。
常思念、圣主垂衣，临朝北顾，泛遣聊宽忧寄。
轩载揽，虎节严持，谈笑挂帆千里。
凭仗皇威，滥陪枢管，一语折冲遐裔。
待归来，瞻对龙颜，须知有喜。"
贺铸,"闻你侬嗟我更嗟。
春霜一夜扫华。
永无清啭欺头管，赖有浓香著臂纱。
侵海角，抵天涯。
行云谁为不知家。
秋风想见西湖上，化出白莲千叶花。"
李之仪,"病里不知春早晚，惊心绿暗红稀。
起来初拭薄罗衣。
多情海燕，还傍旧梁飞。
瘦损休文谁记得，空将销臂频围。
眼前都是去年时。
不堪追想，魂断画楼西。"
晁端礼,"淡淡春阳天气，夜来一霎，微雨初晴。
向暖犹寒，时候又是清明。
乱沾衣、桃花雨闹，微弄袖、杨柳风轻。
晓莺声。
唤回幽梦，犹困春酲。
牵萦。
伤春怀抱，东郊烟暖，南浦波平。
况有良朋，载酒同放彩舟行。
劝人归、啼禽有意，催棹去、烟水无情。
黯销凝。
暮云回首，何处高城。"
姜特立,"云迷越岫，枫冷吴江，天香忽到人寰。
满额涂黄，别更一种施丹。
天教素秋独步，笑同时、霜菊秋兰。
最好处，向水阶月地，把酒相看。
应有骚人雅韵，将胆瓶筠管，簇向屏山。
野店云房，争待结屋中间。
无奈猖狂老子，架巢卧、风露清闲。
待早晚，约娥、同住广寒。"
王庭,"梅花发。
夜寒吹笛千山月。
千山月。
此时愁听，龙吟幽噎。
数枝飞尽南枝雪。
风光又作年时别。
年时别。
江头心绪，乱丝千结。"
吕渭老,"双鬟绿发齐，多笑蔫红落。
穿竹过西斋，问字时偷学。
娇慵不惯羞，同倚阑干角。
屈指数元宵，灯火堪行乐。"
曾觌,"花近清明晚风寒。
锦幄兽香残。
醺醺醉里，匆匆相见，重听哀弹。
春情入指莺声碎，危柱不胜弦。
十分得意，一场轻梦，淡月阑干。"
王之道,"金风玉宇。
庭院新经雨。
香有露，清无暑。
溪光摇几席，岚翠横尊俎。
烘笑语，佳时聊复乡人聚。
门外荷花浦。
秋到化无数。
红脍鲤。
青浮醑。
何妨文字饮，更得江山助。
从此去。
蒲轮入佐中兴主。"
刘克庄,"君看郭西景，浑不减孤山。
飞楼突兀百尺，轮奂侈前观。
绝唱新词寡和，堕泪旧碑无恙，往事付惊澜。
不见辽鹤返，惟对水鸥闲。
又何必，珠翠盛，管弦欢。
唾壶麈尾潇洒，领客上高寒。
丞相功存宗庙，祭酒义兼家国，世事尚相关。
风月寓意耳，莫作晋人看。"
汪元量,"笑盈盈。
晓妆扫出长眉青。
长眉青。
双开雉扇，六曲鸳屏。
少年心在尚多情。
酒边银甲弹长筝。
弹长筝。
碧桃花下，醉到三更。"
万俟咏,"晓风酸。
晓霜乾。
一雁南飞人度关。
客衣单。
客衣单。
千里断魂，空歌行路难。
寒梅惊破前村雪。
寒鸡啼破西楼月。
酒肠宽。
酒肠宽。
家在日边，不堪频倚阑。"
葛胜仲,"千古乌程新酿美，玉觞风过粼粼。
歌声未办起梁尘。
九天持斧客，来作绣衣人。
夙有辞华惊乙览，传闻献颂东巡。
未应握节久宾宾。
一封驰诏旨，却醉上林春。"
杨泽民,"雨歇方塘，清圆一一风荷举。
舣舟南浦。
忘却来时路。
醉拍春衫，便欲随君去。
犹回顾。
阿蛮樊素。
更有留人处。"
吴潜,"杯中吸月。
桂树飞琼屑。
莫道胡床老子，怕风露、向凄冽。
回首云娥折。
老大成痴绝。
且醉今宵光景，莫容易、向人说。"
管鉴,"檐外雪纷纷。
雾阁云窗气自温。
谩道使台霜样峻，情亲。
引到壶中别有春。
尊酒负殷勤。
病减杯中量几分。
十五年间无限事，休论。
说与梅花解笑人。"
王庭,"楼头钟鼓变新声。
晚霞晴。
水云生。
何处归帆，争泊蓼花汀。
遥望虹桥如画里，鳌背上，著人行。
夜阑风定见危亭。
却重登。
景方明。
影落波心，疑是海中鲸。
愿借吸川沧海量，为公寿，落桥成。"
蔡伸,"冰结金壶，寒生罗幕，夜阑霜月侵门。
翠筠敲竹，疏梅弄影，数声雁过南云。
酒醒粲枕，怆犹有、残妆泪痕。
绣衾孤拥，馀香未减，犹是那时熏。
长记得、扁舟寻旧约，听小窗风雨，灯火昏昏。
锦才展，琼签报曙，宝钗又是轻分。
黯然携手处，倚朱箔、愁凝黛颦。
梦回云散，山遥水远空断魂。"
刘辰翁,"闲思十八年前，依稀正是公年纪。
铜驼陌上，乌衣巷口，臣清如水。
是处风筝，满城昼锦，儿郎俊伟。
但幅巾藜杖，低垂白鬓，用与绮、问何里。
最忆他年甘旨。
也曾经、三仕三已。
至今结习，馀年未了，业多生绮。
安得滕廛，移将近市，长薰晋鄙。
望福星炯炯，西江千里，待公来社。"
周邦彦,"灰暖香融销永昼。
蒲萄架上春藤秀。
曲角栏干群雀斗。
清明後。
风梳万缕亭前柳。
日照钗梁光欲溜。
循阶竹粉沾衣袖。
拂拂面红如著酒。
沈吟久。
昨宵正是来时候。"
张纲,"解组盛明时，角巾东路。
家在深村更深处。
扫开三径，坐看一川烟雨。
故山休笑我，来何暮。
苦贪富贵，多忧多虑。
百岁光阴能几许。
醉乡日月，莫问人间寒暑。
兴来随短棹，过南浦。"
贺铸,"斗储祥，虹流祉，兆黄虞。
未□□、□圣真符。
千龄叶应，九河清、神物出龟图。
□□□□，□盛时、朝野欢娱。
靡不覆，旋穹□，□□□，□坤舆。
致万国、一变华胥。
霞觞□□，□□□、□□□宸趋。
五云长在，望子□、□□□□。"
晏几道,"夜来酒醒清无梦，愁倚阑干。
露滴轻寒。
雨打芙蓉泪不乾。
佳人别後音尘悄，瘦尽难拼。
明月无端。
已过红楼十二间。"
史浩,"有珍馔，时时馈。
滑甘丰腻。
紫芝荧煌，嫩菊秀媚。
贮玛瑙琥珀精器。
延年益寿莫拟。
人间烹饪徒费。
休说龙肝凤髓。
动妙乐、仙音鼎沸。
玉箫清，瑶瑟美。
龙笛脆。
杂还飞鸾，花上、趁拍红牙，馀韵悠扬，竟海变桑田未止。"
王灼,"来匆匆。
去匆匆。
短梦无凭春又空。
难随郎马踪。
山重重。
水重重。
飞絮流云西复东。
音书何处通。"
夏元鼎,"四十修真学道，金鱼要换金丹。
龟龄鹤算不知年。
行满身冲霄汉。
此事希夷玄奥，功参造化难言。
眼前有药耀山川。
好把元阳修炼。"
杨冠卿,"岁月如驰乌兔飞。
情怀著酒强支持。
经年不见宫妆面，碧谁斟翡翠卮。
江路晚，夕阳低。
奚奴空负锦囊归。
欲凭驿使传芳信，未放东风第一枝。"
王之道,"君心节直更心虚。
移植并庭除。
好在红蕖相映，卷帘如见吴姝。
清风明月，君无我弃，我不君疏。
况有骚人墨客，时来同醉兵厨。"
程大昌,"兽炭香红漫应时。
遮寒姝丽自成围。
销金暖帐四边垂。
报道黑风飞柳絮，齐翻白雪侑羔卮。
那家斟唱□□词。"
赵善括,"梯横画阁。
碧栏干外江风恶。
笑声欢意浮杯酌。
秋水春山，相对称行乐。
谁家青鸟穿帘幕。
暗传空有阳台约。
天公著意称停著。
寒色人情，都恁两清薄。"
叶梦得,"数声微雨风惊晓。
烛影猗残照。
客愁不奈五更寒。
明日梨花开尽、有谁看。
追寻犹记清明近。
为向花前问。
东风正使解欺侬。
不道花应有恨、也匆匆。"
辛弃疾,"宝钗分，桃叶渡。
烟柳暗南浦。
怕上层楼，十日九风雨。
断肠片片飞红，都无人管，倩谁唤、流莺声住。
鬓边觑。
试把花卜心期，才簪又重数。
罗帐灯昏，呜咽梦中语。
是他春带愁来，春归何处。
却不解、将愁归去。"
韩元吉,"菊花黄後。
山茶红透。
南国小春时候。
蓬山高处绿云间，有一个、仙宫诞秀。
精神龟媚，骨毛鹤瘦。
落落人中星斗。
殷勤自折早梅芳，调一鼎、和羹为寿。"
张抡,"翦就碧云闹叶，刻成紫玉芳心。
浅春不怕峭寒侵。
暧彻薰笼瑞锦。
花里清芬独步，尊前胜韵难禁。
飞香直到玉杯深。
消得厌厌痛饮。"
陈人杰,"不恨穷途，所恨吾生，不见古人。
似道傍郭泰，品题季伟，舟中谢尚，赏认袁宏。
又似元之，与苏和仲，汲引孙子晁李秦。
今安在，但高风凛凛，坟草青青。
江东无我无卿。
政自要胸中分渭泾。
叹今人荣贵，祗修边幅，斯文寂寞，终欠宗盟。
面蹉长江，目迷东野，却笑韩公接後生。
知音者，恨黄金难铸，清泪如倾。"
史浩,"霁光春未晓。
拥绛蜡攒星，霜蹄轻袅。
皇居耸云杪。
霭祥烟瑞气，青葱缭绕。
金门羽葆。
听胪唱、千官并到。
庆三朝、雉扇开时，拜舞仰瞻天表。
荣耀。
万方图籍，四裔明王，赆珍宝。
椒盘颂好。
称寿，祝难老。
更传宣锡坐，钧天妙乐，声遏行运缥缈。
逗归来、酒晕生霞，此恩怎报。"
葛长庚,"倚剑西湖道。
望弥漫、苍葭绿苇，翠芜青草。
华表凄凉市朝古，极目暗伤怀抱。
秋色与、芰荷俱老。
桂棹兰舟聊遣兴，仗金风、吹使芙蓉破。
柳阴里，堪少坐。
衷肠底事君知那。
要繁弦急管，又且沈酣则个。
烟水冥茫黄叶断，嘹唳数声雁过。
醉归去、山寒云暮。
整日消闲镇来往，问城南、老树知渠麽。
黄鹤氅，青纱帽。"
王以宁,"位正三槐，光生九族。
人间一梦黄粱熟。
迩来荆楚地行仙，卜居深在延原北。
笑问从前，谁调玉烛。
当筵鲍老那能曲。
山中饮酒是生涯，欲归未果成烦促。"
史达祖,"花隔东垣，咏燕台秀句，结带谋欢。
匆匆旧盟，有限飞梦重关。
南塘夜月，照湘琴、别鹤孤鸾。
天便遣、清愁易长，春衣常恁香寒。
唐昌故宫何许，顿翦霞裁雾，摆落尘缘。
一声步虚，婉婉云驻天坛。
凄凉故里，想香车、不到人间。
羞再见、东阳带眼，教人依旧思凡。"
葛长庚,"暂聚如萍，忽散似云，无可奈何。
向天涯海角，两行别泪，风前月下，一片离骚。
啼罢栖乌，望穷芳草，此恨与之谁较多。
昏黄後，对青灯感慨，白酒悲歌。
梦中作梦知麽。
忆往事落花流水呵。
更凭高□远，沈腰不瘦，怅今怀昔，潘鬓须皤。
去燕来鸿，寻梅问柳，寸念从他寒暑熬。
消魂处，但烟光缥渺，山色周遭。"
赵长卿,"闲路踏花来，闲逐清和云。
来去虽然总是闲，有多少伤心处。
红碧好池塘，朱绿深庭户。
随分山歌社舞中，且乐陶陶趣。"
曹勋,"列旗常。
中宵天净，郊丘展采圆苍。
肇三岁礼，圣天子为民，致福穰穰。
凝旒亲奠玉，粲珠联、星斗垂芒。
渐月转燔柴，露重烟断坛旁。
欢康。
青霞催晓，六乐均调，响逐新阳。
辇回天仗肃，庆千官舞，绣锦成行。
鸡竿双凤阙，肆颁宣、恩动荣光。
赞永御，萝图霈泽，常抚殊方。"
吴礼之,"刘郎老矣，倦入繁华地。
触目愈伤情，念陈迹、人非物是。
共谁携手，落日步江村，临远水，对遥山，闲看烟云起。
买牛卖剑，便作儿孙计。
朋旧自荣华，也怜我、无名无利。
箪瓢锺鼎，等是百年身，空妄作，枉迂回，贪爱从今止。"
吴文英,"渺空烟四远，是何年、青天坠长星。
幻苍崖云树，名娃金屋，残霸宫城。
箭径酸风射眼，腻水染花腥。
时双鸳响，廊叶秋声。
宫里吴王沈醉，倩五湖倦客，独钓醒醒。
问苍波无语，华发奈山青。
水涵空、阑干高处，送乱鸦、斜日落渔汀。
连呼酒，上琴台去，秋与云平。"
杨无咎,"燕将旧侣。
呢喃终日相语。
似惜别离情，知几许。
谁与度。
为向人代诉。
空朝暮。
谩千言百句。
怎生会得，争如作个青羽。
又闻院宇。
不在当时住。
飞去无寻处。
肠万缕。
寄暴风横雨。"
曾觌,"上苑芳初雨晴。
香风袅袅泛轩楹。
犹记洛阳开小宴。
娇面。
粉光依约认倾城。
流落江南重此会。
相对。
金蕉蘸甲十分倾。
怕见人间春更好。
向道。
如今老去尚多情。"
丘,"准拟关门度一秋。
强扶衰病起相酬。
不辞酩酊还吹帽，自笑怯露头。
江日晚，更迟留。
争传五马足风流。
论车载酒浑闲事，著笼藏花说未休。"
高观国,"栖乌惊。
隔窗月色寒於冰。
寒於冰。
澹移梅影，冷印疏棂。
幽香未觉魂先清。
无端勾起相思情。
相思情。
恼人无睡，直到天明。"
辛弃疾,"雁霜寒透幕。
正护月云轻，嫩冰犹薄。
溪奁照梳掠。
想含香弄粉，艳妆难学。
玉肌瘦弱。
更重重、龙绡衬著。
倚东风，一笑嫣然，转盼万花羞落。
寂寞。
家山何在，雪後园林，水边楼阁。
瑶池旧约。
鳞鸿更杖谁托。
粉蝶儿只解，寻桃觅柳，开遍南枝未觉。
但伤心，冷落黄昏，数声画角。"
戴复古,"石屏老，家住海东云。
本是寻常田舍子，如何呼唤作诗人。
无益费精神。
千首富，不救一生贫。
贾岛形模元自瘦，杜陵言语不妨村。
谁解学西。"
曾觌,"芙蓉池畔都开遍。
又是西风晚。
霁天碧净暝云收。
渐看一轮冰魄、冷悬秋。
闽山层叠迷归路。
把酒宽愁绪。
旧欢新恨几凄凉。
暗想瀛洲何处、梦悠扬。"
京镗,"数月已办去，今日始成行。
天公怜我，特地趁晓作霜晴。
万里奔驰为米，四载淹留为豆，自笑太劳生。
父老漫遮道，抚字愧阳城。
君有命，难俟驾，合兼程。
故山心切，猿鹤应是怨仍惊。
多谢使华追路，不忍客亭分袂，已醉酒犹倾。
莫久西南往，汉代急公卿。"
苏轼,"缺月挂疏桐，漏断人初静。
时见幽人独往来，缥缈孤鸿影。
惊起却回头，有恨无人省。
拣尽寒枝不肯栖，枫落吴江冷。"
吴潜,"□□□□，□□□□瘦。
□□□□□□酒。
□□深，碎蕊残萼都收，归簟枕，谁道栀橐敢就。
月边偏爱惜，冰玉肌肤，应对垣娥共搔首。
疑怪得中原，讹道天花，胡尘後、可堪怀旧。
且海国、浮沈醉花心，喜近日烽烟，渐消亭候。"
欧阳修,"尝爱西湖春色早。
腊雪方销，已见桃开小。
顷刻光阴都过了。
如今绿暗红英少。
且趁馀花谋一笑。
况有笙歌，艳态相萦绕。
老去风情应不到。
凭君剩把芳尊倒。"
京镗,"喜见中秋，急载酒、登楼邀月。
谁料得、狂风作祟，浮云为孽。
孤负阑干凝望眼，不教宝鉴悬银阙。
但筵前、依旧舞腰斜，歌喉咽。
阴与霁，圆并缺，难指准，休分别。
况赏心乐事，从来磨折。
常把一尊陪笑语，也胜虚度佳时节。
怪坡仙、底事太愁生，惊华发。"
黄人杰,"逗晓晴烟敛。
过书云、祥开五日，漏添宫线。
葭莞飞灰微度暖，着梅梢尚浅。
怪深院、笙箫如剪。
非雾非烟浮月观，应麟书，吐处豪英产。
迟绣斧，启华宴。
楚腰舞彻霓裳遍。
拥金船，柔纤莹玉，十分争劝。
醉入无何休莫问，日下长安非远。
况一点、眉黄新见。
掩鼻功名须办了，赋归来、却访乔松伴。
应未许，雪枝汗。"
向子,"岩桂秋风南埭路。
墙外行人，十里香随步。
此是芗林游戏处。
谁知不向根尘住。
今日对花非浪语。
忆昨明光，早辱君王顾。
生怕青蝇轻点污。
思鲈何似思花去。"
叶梦得,"枫落吴江，扁舟摇荡，暮山斜照催晴。
此心长在，秋水共澄明。
底事经年易判，惊遗恨、悄悄难平。
临风处，佳人万里，霜笛与谁横。
长城。
谁敢犯，知君五字，元有诗声。
笑茅舍何时，归计真成。
绿鬓朱颜老尽，柴车在、行即终行。
聊相待，狂歌醉舞，虽老未忘情。"
李纲,"数点梅花玉雪娇。
烟水篱边，半袅青梢。
横斜疏影月黄昏，谁使天香，暗淡飘飘。
半醉佳人酒未消。
宝髻偏时，插更斜袅。
尊前还唱早梅词，琼醑何如，□□□□。"
汪元量,"吴山深。
越山深。
空谷佳人金玉音。
有谁知此心。
夜沈沈。
漏沈沈。
闲却梅花一曲琴。
月高松竹林。"
张抡,"暖日迟迟，乱莺声在垂杨里。
昼眠惊起。
花影间铺地。
试问荣名，何似花前醉。
陶陶地。
任他门外。
车驾喧朝市。"
吴文英,"柔怀难托。
老天如水人情薄。
烛痕犹刻西窗约。
歌断梨云，留梦绕罗幕。
寒更唱遍吹梅角。
香消臂趁弓削。
主家衣在羞重著。
独掩营门，春尽柳花落。"
高观国,"道山玉府真仙，去年再履论思地。
西清禁域，眷深名重，年高身退。
玉振金声，水增川涌，德兼才贵。
爱知章引去，安车稳驾，轩冕付、谈笑外。
兰玉孙枝竞秀，奉亲欢、莱衣同戏。
蓬莱东接，苎萝西顾，三山耸翠。
赐杖清朝，命堂绿野，放怀高致。
似太公出将，卫公入相，为苍生起。"
魏了翁,"梦随瘦马渡晨烟。
月犹弦。
稻初眠。
宇宙平宽，著我一人闲。
梦破枇杷香满袂，应唤我，驻行鞯。
王氏之门枇杷花正开。
雁声砧杵落晴川。
抚流年。
叹区缘。
随世功名，未信果谁贤。
目断孤云东北角，离复合，断还连。"
张先,"杜陵春，秦树晚。
伤别更堪临远。
南去信，欲凭谁。
归鸿多北归。
小桃枝，红蓓发。
今夜昔时风月。
休苦意，说相思。
少情人不知。"
朱敦儒,"风落芙蓉画扇闲。
凉随春色到人间。
乍垂罗幕乍飞鸾。
好把深杯添绿酒，休拈明镜照苍颜。
浮生难得是清欢。"
周密,"柳梢烟软已璁珑。
娇眼试东风。
情思又逐青丝乱，剩寒轻、犹恋芳栊。
笋玉新栽早燕，杏钿时引晴蜂。
当时兰柱系花骢。
人在小楼东。
莺娇戏索迎春句，爱露笺、新染香红。
未信闲情便懒，探花拚醉琼锺。"
陈师道,"藏藏摸摸。
好事争如莫。
背後寻思浑是错。
猛与将来放著。
吹花卷絮无踪。
晚妆知为谁红。
梦断阳台云雨，世间不要春风。"
晏殊,"露下风高，井梧宫簟生秋意。
画堂筵启。
一曲呈珠缀。
天外行云，欲去凝香袂。
炉烟起。
断肠声里。
敛尽双蛾翠。"
朱敦儒,"夜来听雪晓来看。
惊失却尘寰。
摇撼琼林玉树，心疑身是仙官。
乘风缥缈，凌空径去，不怕高寒。
却被孤鸿相劝，何如且在人间。"
汪元量,"修行谁会把心降。
赤凤驱将饮碧江。
调引婴娇笑舞双。
剔银缸。
物物头头现晓窗。"
赵长卿,"肩舆晓踏江头月。
月华冷浸消残雪。
雪月照疏篱。
梅花三两枝。
人怜花淡薄。
花恨人牢落。
不似那回时。
醺醺醉玉肌。"
仇远,"苑秋凉早，石径幽花小。
霜絮飞飞风草草。
翠碧斓斑驰道。
香沟诗叶难寻。
依然绿浅红深。
倚竹空歌黄鹄，谁招青冢游云。"
毛滂,"柏叶春醅，为君亲酌玻璃盏。
玉箫牙管。
人意如春暖。
鬓绿长留，不使韶华晚。
春无限。
碧桃花畔。
笑看蓬莱浅。"
辛弃疾,"日日老莱衣。
更解风流蜡凤嬉。
膝上放教文度去，须知。
要使人看玉树枝。
剩记乃翁诗。
绿水红莲觅旧题。
归骑春衫花满路，相期。
来岁流觞曲水时。"
万俟咏,"千秋万岁君，五帝三王世。
观风重令节，与民乐盛际。
蕊宫长春，洞天不老，花艳蝉辉，十里照春珠翠。
闹罗绮。
遥望太极，一簇通明里。
钧台奏寿，蓬山呈妙戏。
六宫人来，五云楼迥，风送歌声，依约睿思圣制。"
王沂孙,"雨叶吟蝉，露草流萤，岁华将晚。
对静夜无眠，稀星散、时度绛河清浅。
甚处画角凄凉，引轻寒催燕。
西楼外，斜月未沈，风急雁行吹断。
此际怎消遣。
要相见、除非待梦见。
盈盈洞房泪眼，看人似、冷落过秋纨扇。
痛惜小院桐阴，空啼鸦零乱。
厌厌地，终日为伊，香愁粉怨。"
王奕,"吾玄终不白，拗出老扬雄。
近日青衿绿发，转盼忽成翁。
缩首天坠地，极力虞渊取日，直欲入冯宫。
迂阔有如此，谁不笑王公。
十年後，数椽屋，隐琊峰。
人叹乾坤许大，醯瓮老山中。
於是泛淮航泗，於是沿邹过鲁，千古慕雩风。
造物既生我，斯道岂终穷。"
刘克庄,"束宵行十里强。
挑得诗囊。
抛了衣囊。
天寒路滑马蹄僵。
元是王郎。
来送刘郎。
酒酣耳热说文章。
惊倒邻墙。
推倒胡床。
旁观拍手笑疏狂。
疏又何妨。
狂又何妨。"
贺铸,"花院深疑无路通。
碧纱窗影下，玉芙蓉。
当时偏恨五更钟。
分携处，斜月小帘栊。
楚梦冷沈踪。
一双金缕枕，半床空。
画桥临水凤城东。
楼前柳，憔悴几秋风。"
辛弃疾,"金玉旧情怀。
风月追陪。
扁舟千里兴佳哉。
不似子猷行半路，却棹船回。
来岁菊花开。
记我清杯。
西风雁过山台。
把似倩他书不到，好与同来。"
周密,"波影摇花碎锦铺。
竹风清泛玉扶疏。
画屏纹枕小纱。
合色麝囊分翠绣，夹罗萤扇缕金书。
十分凉意淡妆梳。"
朱淑真,"恼烟撩露。
留我须臾住。
携手藕花湖上路。
一霎黄梅细雨。
娇痴不怕人猜。
随群暂遣愁怀。
最是分携时候，归来懒傍妆台。"
辛弃疾,"云岫如簪。
野涨蓝。
向春阑、绿醒红酣。
青裙缟袂，两两三三。
把曲生禅，玉版句，一时参。
拄杖弯环。
过眼嵌岩。
岸轻乌、白发。
他年来种，万桂千杉。
听小绵蛮，新格磔，旧呢喃。"
沈瀛,"才听笛声三弄。
关捩一时都动。
收拾去来休，三脚驴儿相送。
珍重。
珍重。
归去好生作梦。"
卢祖皋,"扁舟入浙，便有家山意。
全胜轺车驾边地。
爱官尘不到，书眼争明，称寿处，春傍梅花影里。
平生丘壑志，未老求闲，天亦徘徊就归计。
想叠嶂双溪，千骑弓刀，浑不似、白石山中胜趣。
怕竹屋梅窗欲成时，又飞诏东山，谢公催起。"
石孝友,"醉寻芳草城头路。
底事频凝伫。
丽谯直下小层楼。
鸳瓦重重匀砌、几重愁。
睡红颦翠春风面。
咫尺无由见。
从教笑语落檐楹。
图得香闺依约、认郎声。"
李处全,"窗户风薰端午，楼台月满中秋。
阴晴寒暑总无忧。
几事不如重九。
落帽何羞种种，看山都付悠悠。
黄花已作醉乡游。
梦觉黄花在手。"
周紫芝,"濯锦桥边月，几度照中秋。
年年此夜清景，伴我与君游。
万里相随何处，看尽吴波越嶂，更向古徐州。
应为霜髯老，西望倚黄楼。
天如水，云似扫，素魂流。
不知今夕何夕，相对语羁愁。
故国归来何事，记易南枝惊鹊，还对玉蟾羞。
踏尽疏桐影，更复为君留。"
陈允平,"慵拂妆台懒画眉。
此情惟有落花知。
流水悠悠春脉脉，闲倚绣屏，犹自立多时。
有约莫教莺解语，多愁却妒燕于飞。
一笑蔷薇孤旧约，载酒寻欢，因甚懒支持。"
葛长庚,"且尽杯中酒。
问平生、湖海心期，更如君否。
渭树江云多少恨，离合古今非偶。
更风雨、十常八九。
长铗歌弹明月堕，对萧萧、客鬓闲携手。
还怕折，渡头柳。
小楼夜久微凉透。
倚危阑、一池倒影，半空星斗。
此会明年知何处，苹未秋风未久。
漫输与、鹭朋鸥友。
已办扁舟松江去，与鲈鱼、莼菜论交旧。
因念此，重回首。"
黄机,"万灶貔貅，便直欲、扫清关洛。
长淮路、夜亭警燧，晓营吹角。
绿鬓将军思饮马，黄头奴子惊闻鹤。
想中原、父老已心知，今非昨。
狂鲵剪，於菟缚。
单于命，春冰薄。
政人人自勇，翘关还槊。
旗帜倚风飞电影，戈铤射月明霜锷。
且莫令、榆柳塞门秋，悲摇落。"
刘克庄,"历事三朝，觐而执圭，祭而裸璋。
更宫莲引入，视淮南草，御屏录了，露会稽章。
贪膜外荣，遗身後臭，晔也平生漫传香。
颜发改，独丹基无恙，事在休忙。
曹丘生莫游扬。
这瞎汉还曾自配量。
已化为胡蝶，穿花栩栩，懒陪鹭，佩玉锵锵。
机蹉面前，钟闻饭後，我上堂时众下堂。
从前错，欲区区手援，天下黔苍。"
陈,"淮叶缤纷，江烟浓淡，别尊同倒寒晖。
未逢春信，霜露惹征衣。
往事元无是处，无须待、回首知非。
春鹃语，从来劝我，常道不如归。
家山，何处近，江楼帘栋，夕卷朝飞。
问西江笋蕨，何似鲈肥。
且置华胥旧梦，忘言处、千古同时。
君知我，平生心事，相契古来稀。"
蒋捷,"枫林红透晚烟青。
客思满鸥汀。
二十年来，无家种竹，犹借竹为名。
春风未了秋风到，老去万缘轻。
只把平生，闲吟闲咏，谱作棹歌声。"
汪莘,"年少好寻芳，早春时节。
飞去飞来似蝴蝶。
如今老大，懒趁五陵豪侠。
梦中时听得，秦箫咽。
割断人间，柳枝桃叶。
海上书来恨离别。
旧游还在，空锁烟霞万叠。
举杯相忆处，青天月。"
刘克庄,"风露洗玉宇，星斗灿银潢。
云间笙鹤来下，人世变凄凉。
九转金丹成後，一朵红云深处，玉立侍虚皇。
却笑跨夺子，草草梦黄粱。
君记否，齐桓□，鲁灵光。
中原公案未了，直下欠人当。
试问玉门关外，何似金銮殿上，此段及平章。
富贵倘来耳，万代姓名香。"
晏几道,"秋来更觉消魂苦，小字还稀。
坐想行思。
怎得相看似旧时。
南楼把手凭肩处，风月应知。
别後除非。
梦里时时得见伊。"
陈师道,"秋声隐地。
叶叶无留意。
冰簟流光团扇坠。
惊起双栖燕子。
夜堂帘合回廊。
风帏吹乱凝香。
卧看一庭名月，晓衾不耐初凉。"
吴文英,"五更枥马静无声。
邻鸡犹怕惊。
日华平晓弄春明。
暮寒愁翳生。
新岁梦，去年情。
残宵半酒醒。
春风无定落梅轻。
断鸿长短亭。"
王沂孙,"玉帘寒、翠痕微断，浮空清影零碎。
碧芽也抱春洲怨，双卷小缄芳字。
还又似。
系罗带相思，几点青钿缀。
吴中旧事。
怅酪乳争奇，鲈鱼谩好，谁与共秋醉。
江湖兴，昨夜西风又起。
年年轻误归计。
如今不怕归无准，却怕故人千里。
何况是。
正落日垂虹，怎赋登临意。
沧浪梦里。
纵一舸重游，孤怀暗老，馀恨渺烟水。"
晁补之,"如今田野谩抛春。
红雨掩衡门。
懒读诗书，欠伸扶杖，几案任生尘。
纵教便向东山老，谁知是个中人。
莫怪年来，倦寻城市，嫌我性情真。"
欧阳修,"十年前是尊前客，月白风清。
忧患凋零。
老去光阴速可惊。
鬓华虽改心无改，试把金觥。
旧曲重听。
犹是当年醉里声。"
郭应祥,"匆匆相遇匆匆去。
恰似当年元未遇。
生憎黄土岭头尘，强学章台街里絮。
雨荒三径云迷路。
总是离人堪恨处。
从今对酒与当歌，空惹离情千万绪。"
张继先,"心境双清，古今同乐，胜缘休道无媒。
天门高妙，应仗至人开。
岂比寻常意绪，方寸地、不贮纤埃。
仍须信，金坚石确，一志断无回。
真元，真可爱，真师真友，且喜无猜。
就中更脱洒，不顾形骸。
可是正容而悟，凭真趣、改易凡胎。
神明会，尘缨世网，莫共话由来。"
廖行之,"天下伟人物，荆楚号名流。
幅员千里，英气磅礴岳南州。
雁峤高参翼轸，石鼓下盘朱府，衮衮应公侯。
常记生申旦，明日是中秋。
挈明月，翳翔凤，驷飞虬。
东南一尉，何事三载漫淹留。
谈笑洞庭青草，从此阆风阊阖，高处看鳌头。
更种阶庭玉，慈母念方稠。"
陈允平,"青青江上草，片帆浪暖，初泊渡头沙。
翠筇便瘦倚，问酒垂杨，影里那人家。
东风未许，漫媚妩、轻试铅华。
飘佩环、玉波秋莹，双髻绿堆鸦。
空嗟。
赤阑桥畔，暗约琴心，傍秋千影下。
夜渐分、西窗愁对，烟月笼纱。
离情暗逐春潮去，南浦恨、风苇烟葭。
肠断处，门前一树桃花。"
向子,"年重月，月重光。
万瓦千林白似霜。
扁舟入醉乡。
山苍苍。
水茫茫。
严濑当时不是狂。
高风引兴长。"
刘克庄,"风萧萧。
雨萧萧。
相送津亭折柳条。
春愁不自聊。
烟迢迢。
水迢迢。
准拟江边驻画桡。
舟人频报潮。"
程垓,"斗转参横一夜霜。
玉律声中，又报新阳。
起来无绪赋行藏。
只喜人间，一线添长。
帘幕垂垂月半廊。
节物心情，都付椒觞。
年华渐晚鬓毛苍。
身外功名，休苦思量。"
周邦彦,"新篁摇动翠葆。
曲径通深窈。
夏果收新脆，金丸落、惊飞鸟。
浓霭迷岸草。
蛙声闹。
骤雨鸣池沼。
水亭小。
浮萍破处，帘花檐影颠倒。
纶巾羽扇，困卧北窗清晓。
屏里吴山梦自到。
惊觉。
依然身在江表。"
柳永,"翦裁用尽春工意。
浅蘸朝霞千万蕊。
天然淡泞好精神，洗尽严妆方见媚。
风亭月榭闲相倚。
紫玉枝梢红蜡蒂。
假饶花落未消愁，煮酒杯盘催结子。"
张孝祥,"竹舆晓入青阳，细风凉月天如洗。
峰回路转，云舒霞卷，了非人世。
转就丹砂，铸成金鼎，碧光相倚。
料天关虎守，箕畴龙负，开神秘、留兹地。
缥缈珠幢羽卫。
望蓬莱、初无弱水。
仙人拍手，山头笑我，尘埃满袂。
春锁瑶房，雾迷芝圃，昔游都记。
怅世缘未了，匆匆又去，空凝伫、烟霄里。"
戴复古,"宿酒才醒又醉，春霄欲雨还晴。
柳边花底听莺声。
白发莫教临镜。
过隙光阴易去，浮云富贵难凭。
但将一笑对公卿。
我是无名百姓。"
贺铸,"少年侠气，交结五都雄。
肝胆洞。
毛发耸。
立谈中。
死生同。
一诺千金重。
推翘勇。
衿豪踪。
轻盖拥。
聊飞。
斗城东。
轰饮酒炉，春色浮寒瓮。
吸海垂虹。
闲呼鹰嗾犬，白羽摘雕弓。
狡穴俄空。
乐匆匆。
似黄粱梦。
辞丹凤。
明月共。
漾孤篷。
官冗从。
怀倥偬。
落尘笼。
薄书从。
弁如云众。
共粗用。
忽奇功。
笳鼓动。
渔阳弄。
思悲翁。
不请长缨，系取天娇种。
剑吼西风。
恨登山临水，手寄七弦桐。
目送归鸿。"
王安石,"常时黄色见眉间。
松桂我同攀。
每言天上辛苦，不肯饵金丹。
怜水静，爱云闲。
便忘还。
高歌一曲，岩谷迤逦，宛似商山。"
高观国,"春云粉色。
春水和云湿。
试问西湖杨柳，东风外、几丝碧。
望极。
连翠陌。
兰桡双桨急。
欲访莫愁何处，旗亭在、画桥侧。"
林正大,"太一真人，莲叶向、中流荡漾。
凌万顷、风为帆席，浪为轻桨。
乱舞翠绡云雾薄，卧看玉宇琉璃晃。
似飘然、万斛举龙骧，随波荡。
太华顶，花十丈。
飘一叶，借清赏。
倩龙眠老手，为渠摹彷。
鳌禁谁寓直，玉堂学士今刘向。
要清宵、特地杖青藜，来相访。"
向子,"霜须七十期同老，云水之乡。
总挂冠裳。
闲里光阴一倍长。
况逢菊靥篱边笑，风露中香。
报答秋光。
自有仙人九酝觞。"
洪咨夔,"香山老矣，正商量不下，去留蛮素。
独立踌躇肠欲断，一段若耶溪女。
水底新妆，空中香袖，斜日疏风浦。
向人欲语，垂杨清荫多处。
便好花里唤船，碧筒白酒，微吸荷心苦。
佳月一钩天四碧，隐约明波横注。
雪藕逢丝，擘莲见薏，枕簟凉如雨。
一双宿鹭，伴人永夜翘伫。"
黄机,"醉来玉树倚风前。
举吟鞭。
指青帘。
乌帽低昂，摇兀似乘船。
傍路谁家妆束巧，斜映日，半窥帘。
寻欢端合趁芳年。
对弦。
且陶然。
纸上从渠，刘蹶与嬴颠。
漠漠绿阴春复夏，多少事，总悬天。"
惠洪,"不怕石头行路滑。
归来那爱驹儿踏。
言下百骸俱拨撒。
无剩法。
灵然昼夜光通达。
古寺天寒还恶发。
夜将木佛齐烧杀。
炙背横眠真快活。
憨抹挞。
从教院主无须发。"
王沂孙,"趁酒梨花，催诗柳絮，一窗春怨。
疏疏过雨，洗尽满阶芳片。
数东风、二十四番，几番误了西园宴。
认小帘朱户，不如飞去，旧窠双燕。
曾见。
双蛾浅。
自别後，多应黛痕不展。
扑蝶花阴，怕看题诗团扇。
试凭他、流水寄情，潮红不到春更远。
但无聊、病酒厌厌，夜月荼縻院。"
叶梦得,"天末残霞卷暮红。
波间时见没凫翁。
斜风细雨家何在，老矣生涯尽个中。
惟此意，与公同。
未须持酒祝牛宫。
旁人不解轻蓑意，犹说黄金宝带重。"
黄升,"沈水香销梦半醒。
斜阳恰照竹间亭。
戏临小草书团扇，自拣残花插净瓶。
莺宛转，燕丁宁。
晴波不动晚山青。
玉人只怨春归去，不道槐云绿满庭。"
方千里,"漏泄东君消息後。
短叶长条，著意遮轩牖。
嫩比鹅黄初熟酒。
染匀巧费春风手。
万缕筛金新月透。
入夜柔情，还胜朝来秀。
彩笔雕章知几首。
可人标韵无新旧。"
王之道,"晓日彤墀，春风黄伞，天颜咫尺清光。
恩袍初赐，一时玉质金相。
济济满廷鹭，月卿映、日尹星郎。
鸣鞘绕，锦鞯归路，醉舞醒狂。
追随宝津琼苑，看穿花帽侧，拂柳鞭长。
临流夹径，参差绿荫红芳。
宴罢西城向晚，歌呼笑语溢平康。
休相恼，争揭疏帘，半出新妆。"
王义山,"消息一年传一度。
万岁枝香，总是留春处。
曾倚东风娇不语。
玉阶霞袂飘飘举。
蓬莱清浅红云路。
结子新成，要荐金盘去。
一实三千须记取。
东朝宴罢回青羽。"
吕胜己,"风景好樵川，郭外三洲烟渚。
过尽古今清逸，奈天公不与。
地灵人意会符同，留待烟霞侣。
一棹轻舟开岸，弄滩声风雨。"
康与之,"潮生浦口云，潮落津头树。
潮本无心落又生，人自来还去。
今古短长亭，送往迎来处。
老尽东西南北人，亭下潮如故。"
赵长卿,"淡烟轻霭，望中乍歇凝晴昼。
才惊一霎催花，还又随风过了。
清带梨梢，晕含桃脸，添春多少。
向海棠点点，香红染遍，分明是、胭脂透。
无奈芳心滴碎，阻游人、踏青携手。
檐头线断，空中丝乱，才晴却又。
帘幕闲垂处，轻风送、一番寒峭。
正留君不住，潇潇更下黄昏後。"
毛滂,"端端正正人如月。
孜孜媚媚花如颊。
花月不如人。
眉眉眼眼春。
沈香添小炷。
共挹熏炉语。
香解著人衣。
君心蝴蝶飞。"
李纲,"花径不曾扫，蓬户为君开。
元戎小队，清晓佳客与同来。
我为衰迟多病，且恁浇花艺药，随分葺池台。
多谢故人意，迂访白云隈。
暮春月，修禊事，会兰斋。
一觞一咏，何愧当日畅幽怀。
况是茂林修竹，映带清流湍激，山色碧崔嵬。
勿复叹陈迹，且为醉金杯。"
蔡伸,"凉生冰簟怯衣单。
明月楼高空画栏。
满院啼人未眠。
掩重关。
乌鹊南飞风露寒。"
陈著,"莲叶山前，戎帐宏开，轰然最称。
羡铺心如水，肯教尘，为民乞雨，唤得天应。
紫逻□锋，绿林扫影，夜户都开无犬声。
三乡里，笑嬉嬉度日，歌舞清平。
溪头载月舟□，□□帐花旗忍送行。
算浮云自在，初无著相，薰风正好，却问归程。
折柳依依，憩棠□□，□□□春无尽情。
趋朝去，看青冥玉钺，金辔红缨。"
赵师侠,"溪山佳处是湘中。
今古言同。
平林远岫浑如画，更渔村、返照斜红。
两岸荻风策策，一江秋水溶溶。
苍涯石壁景尤雄。
人自西东。
利名汩没黄尘里，又那知、清胜无穷。
何日轻蓑笠，持竿独钓西风。"
仲殊,"一双鹤绕蟠桃戏。
说人间千岁。
昨夜降元精，蓬矢桑弧，又报千家喜。
绮罗庭院笙歌沸。
拥玳簪珠履。
五福一……。"
陈三聘,"酒力先从脸晕生。
粉妆新丽笑相迎。
晓寒高护彩云轻。
不语似愁春力浅，有情应恨烛花明。
更於何处觅倾城。"
王之道,"依依杨柳青青草。
梦断画桥春晓。
风里落花如扫。
莫厌寻芳早。
酴芍药看来好。
恰似江湖遗老。
锦段荷□传到。
愧乏琼瑶报。"
王千秋,"柳巷莺啼春未晓，画堂环佩珊珊。
薰炉烘暖鹧鸪斑。
寿杯须斗酌，舞袖正弓弯。
未说珥貂横玉事，勋名且勒燕然。
归来方卜五湖闲。
年年花月夜，沈醉绮罗间。"
朱雍,"听漏永，洗银林、梅英半寒收。
正蟾辉舒粉，云容缕色，切近妆楼。
人在东风伫立，悄悄独凝眸。
多少横斜影，萦绕江流。
只有清香暗度，堕髻簪珥玉，曾赋清游。
认瑶车冰辙，佳致肯延留。
指蓬山、青砂初转，望沧溟、羽佩一同舟。
仙娥许，酒渑与我，消尽春愁。"
蒋捷,"世间何处，最难忘杯酒。
惟是停云想亲友。
此时无一盏，千种离愁，西风外，长伴枯荷衰柳。
去年深夜语，倾倒书□，窗烛心悬小红豆。
记得到门时，雨正萧萧，嗟今雨、此情非旧。
待与子、相期采黄花，又未卜重阳，果能晴否。"
卢祖皋,"续续露蛩鸣，索索风梧语。
瘦骨从来不奈秋，一夜秋如许。
簟冷卷风漪，髻滑抛云缕。
展转无人共此情，画角吹残雨。"
辛弃疾,"落日苍茫，风才定、片帆无力。
还记得、眉来眼去，水光山色。
倦客不知身近远，佳人已卜归消息。
便归来、只是赋行云，襄王客。
些个事，如何得。
知有恨，休重忆。
但楚天特地，暮云凝碧。
过眼不如人意事，十常八九今头白。
笑江州、司马太多情，青衫湿。"
沈端节,"真个忆。
花下雨声初息。
猛记乌衣曾旧识。
丁宁教去觅。
春半峭寒犹力。
泪滴两襟成迹。
独倚危阑清昼寂。
草长流翠碧。"
仇远,"云头灰冷，金彝熏透茜罗衫。
可人犹带，紫陌青门，珠泪斑斑。
自恨移根无宿土，红姿减、绿意阑珊。
有谁知我，花明眼暗，如雾中看。"
葛胜仲,"百紫千红今烂熳。
举烛辉花，莫厌烧令短。
酒里逢花须细看。
人生谁似英雄半。
安得红颜为老伴。
妙舞花前，杨柳夸身段。
已倒玉山回竹院。
清香不断风吹面。"
程,"烟漠漠。
醉里看春都错。
过了清明迟一著。
牡丹重约摸。
晓日渐明檐角。
天与芳辰难却。
驻得韶华元有药。
桃源谁共约。"
贺铸,"粉香映叶花羞日。
窗间宛转蜂寻蜜。
欢罢卷帘时。
玉纤匀面脂。
舞裙金斗熨。
绛鸳鸯密。
翠带一双垂。
索人题艳诗。"
苏轼,"寒雀满疏篱。
争抱寒柯看玉蕤。
忽见客来花下坐，惊飞。
蹋散芳英落酒卮。
痛饮又能诗。
坐客无毡醉不知。
花尽酒阑春到也，离离。
一点微酸已著枝。"
张元干,"袖手看飞雪，高卧过残冬。
飘然底事春到，先我逐孤鸿。
挟取笔端风雨，快写胸中丘壑，不肯下樊笼。
大笑了今古，乘兴便西东。
一尊酒，知何处，又相逢。
奴星结柳，与君同送五家穷。
好是橘封千户，正恐楼高百尺，湖海有元龙。
目光在牛背，马耳射东风。"
晁端礼,"燕子来时，清明过了，桃花乱飘红雨。
倦客凄凉，千里云山将暮。
泪眸回望，人在玉楼深处。
向此多应念远，凭栏无语。
芳菲可惜轻负。
空鞭弄游丝，帽冲飞絮。
恨满东风，谁识此时情绪。
数声啼鸟，劝我不如归去。
纵写香笺，仗谁寄与。"
晏殊,"青梅煮酒斗时新。
天气欲残春。
东城南陌花下，逢著意中人。
回绣袂，展香茵。
叙情亲。
此情拼作，千尺游丝，惹住朝云。"
刘辰翁,"岁寒相命，算人间、除了梅花无物。
窥宋三年又不是，草草东邻凿壁。
偃蹇风前，沉吟竹外，直待天骄雪。
白家人至，一枝横出终杰。
寂寞小小疏篱，探花使断，知复何时发。
北驿不来春又远，只向窗前埋灭。
好在冰花，著些风筱，怎不清余发。
补之去後，墨梅又有明月。"
蒋捷,"丝丝杨柳丝丝雨。
春在溟处。
楼儿忒小不藏愁。
几度和云飞去、觅归舟。
天怜客子乡关远。
借与花消遣。
海棠红近绿阑干。
才卷朱帘却又、晚风寒。"
杨无咎,"朱帘碧瓦干云际。
占尽潇滩形势地。
傍墙人唤状元家，想见华堂融瑞气。
寿杯莫惜团栾醉。
跳虎转龟寻旧喜。
小邦只恐久难留，异日君王重赐第。"
杨无咎,"渐近青春，试寻红，经年疏隔。
小立风前，恍然初见，情如相识。
为伊只欲颠狂，犹自把、芳心爱惜。
传与东君，乞怜愁寂，不须要勒。"
侯置,"蜀锦吴绫剪染成。
东皇花令一番新。
风帘不碍寻巢燕，雨叶偏禁斗草人。
非病酒，不关春。
恨如芳草思连云。
西楼角畔双桃树，几许浓苞等露匀。"
张孝祥,"方舡载酒下江东。
箫鼓喧天浪拍空。
万山紫翠映云重。
拟看岳阳楼上月，不禁石首岸头风。
作笺我欲问龙公。"
方千里,"扇留风，冰却暑。
夏木阴阴，相对黄鹂语。
薄晚轻阴还阁雨。
远岸烟深，仿佛菱歌举。
燕归来，花落去。
几度逢迎，几度伤羁旅。
油壁西陵人识否。
好约追凉，小舣蒹葭浦。"
洪适,"正中秋初过，重阳相近，金茎多露。
玉燕开祥，喜气浮庭户。
览凤千峰，骖鸾八桂，未展青云步。
碧玉边，红莲池上，羽仙旁午。
少日声名，珠玑黼黻，晔煜分符，喧轰持斧。
带缓裘轻，足远人襦裤。
唇注樱桃，腰欺杨柳，歌舞新蛮素。
满酌金船，寿公千岁，东台西府。"
戴复古,"圉圉洋洋各自由。
或行或舞或沈浮。
观鱼未必知鱼乐，政恐清波照白头。
休结纲，莫垂钩。
机心一露使鱼愁。
终知不是池中物，掉尾江湖汗漫游。"
魏了翁,"恰秋光四十，箕斗外、月初弦。
笑浅濑平芜，寒城小市，掌许山川。
半生梦魂不到，与君侯、岁岁此周旋。
鞍马空销髀肉，兜牟未换貂蝉。
人生天地两仪间。
须住百馀年。
数重卦三三，後天八八，来日千千。
面前路头尽阔，放规模、运量十分宽。
官职终还分定，儿孙也靠心传。"
范成大,"腊前三白。
春到西园还见雪。
红紫花迟。
借作东风万玉枝。
归田计决。
麦饭熟时应快活。
身在高楼。
心在山阴一叶舟。"
曹冠,"廉纤小雨养花天。
池光映远山。
蕙兰风暖正暄妍。
归梁燕翼偏。
芳草碧，绿波涟。
良辰近禁烟。
酒酣午枕兴怡然。
莺声惊梦仙。"
张继先,"西源好，神洞自相求。
傍水垦田流涧急，砍山开径小花浮。
踪迹旧人留。
忘万物，爽气白云收。
司命暂曾寻寝静，紫阳真是步条幽。
思继此公游。"
许,"昨夜微风细雨，今朝薄霁轻寒。
檐外一声啼鸟，报知花柳平安。"
黄庭坚,"细细风清撼竹，迟迟日暖开花。
香帏深卧醉人家。
媚语娇声娅姹。
姹娅声娇语媚，家人醉卧深帏。
香花开暖日迟迟。
竹撼清风细细。"
贺铸,"牛渚天门险。
限南北、七雄豪占。
清雾敛。
与闲人登览。
待月上潮平波滟滟。
塞管轻吹新阿滥。
风满槛。
历历数、西州更点。"
朱敦儒,"惊见老仙来，触目琳琅奇绝。
打酒道人林下，奏醉翁三叠。
接倾倒海云飞，物色又催别。
回棹晚江春雨，胜剡溪风雪。"
毛滂,"寒满一衾谁共。
夜沈沈、醉魂朦。
雨呼烟唤付凄凉，又不成、那些好梦。
明日烟江□暝。
扁舟系、一行。
季鹰生事水弥漫，过鲈船、再三目送。"
姚勉,"唱彻阳关调。
伴行人、梅拂征鞍，晓霜寒峭。
金甲雕戈开玉帐，尊俎风流谈笑。
看策马、从容江表。
自是药阶苔砌客，卷经纶、且泛芙蓉沼。
襟量阔，江面小。
允文事业从容了。
要岷峨人物，後先相照。
见说君王曾有问，似此人才多少。
便咫尺、云霄清要。
四世三公毡复旧，况蜀珍、先已登廊庙。
但侧耳，听新诏。"
赵长卿,"紫箫声断。
窗底春愁乱。
试著春衫羞自看。
窄似年时一半。
一春长病厌厌。
新来愁病重添。
香冷倦熏金鸭，日高不卷珠帘。"
毛滂,"红影斑斑吹锦片。
露叶烟梢，寒月娟娟满。
更起绕庭行百遍。
无人祗有栖莺见。
觅个薄情心对换。
愁绪偏长，不信春宵短。
正是碧云音信断。
半衾犹赖香熏暖。"
葛长庚,"二月一番雨，昨夜一声雷。
枪旗争展，建溪春色占先魁。
采取枝头雀舌，带露和烟捣碎，炼作紫金堆。
碾破香无限，飞起绿尘埃。
汲新泉，烹活火，试将来。
放下兔毫瓯子，滋味舌头回。
唤醒青州从事，战退睡魔百万，梦不到阳台。
两腋清风起，我欲上蓬莱。"
杨泽民,"当年苏小，家住苕溪尾。
一棹采莲归，悄羞得、鸳鸯飞避。
苹洲蓼岸，花脸两难分，崖半倚。
风乍起。
荡漾烟光里。
平生强项，未肯轻鱼水。
溪上偶相逢，这一段、风情怎已。
纫兰解佩，不负有情人，金尊侧，罗帐底。
占尽人间美。"
欧阳修,"蝶飞芳草花飞路。
把酒已嗟春色暮。
当时枝上落残花，今日水流何处去。
楼前独绕鸣蝉树。
忆把芳条吹暖絮。
红莲绿芰亦芳菲，不奈金风兼玉露。"
欧阳修,"满眼东风飞絮。
催行色、短亭春暮。
落花流水草连云，看看是、断肠南浦。
檀板未终人去去。
扁舟在、绿杨深处。
手把金尊难为别，更那听、乱莺疏雨。"
贺铸,"十分持酒每□□。
□□□□□。
□计留春，春随人去远。
东流□□□□。
□□□、好凭双燕。
望断西风，高楼帘暮卷。"
向子,"恨中秋、多雨及晴景，追赏且探先。
纵玉钩初上，冰轮未正，无奈婵娟。
饮客不来自酌，对影亦清妍。
任笑芗林老，雪鬓霜髯。
好在章江西畔，有凌云玉笥，空翠相连。
懒崎岖林麓，则窈窕溪边。
自断此生休问，愿瓮中、长有酒如泉。
人间是，更谁得似，月下尊前。"
韩,"溪风吹雨晚打窗。
把心情、阑入醉乡。
记取在、山深处，我如今、双鬓已苍。
夜阑寒影灯花淡，梦难成、清漏更长。
宝瑟断、鸾胶续，泪珠弹、犹带粉香。"
周紫芝,"香蜡染宫黄，不属世间风月。
分我照寒金蕊，伴小窗愁绝。
高标独步本无双，一枝为谁折。
压尽半春桃李，任满山如雪。"
苏轼,"自古涟漪佳绝地。
绕郭荷花，欲把吴兴比。
倦客尘埃何处洗。
真君堂下寒泉水。
左海门前酤酒市。
夜半潮来，月下孤舟起。
倾盖相逢拼一醉。
双凫飞去人千里。"
黄升,"南山未解松梢雪。
西山已挂梅梢月。
说似玉林人。
人间无此清。
此身元是客。
小住娱今夕。
拍手凭阑干。
霜风吹鬓寒。"
周密,"丝雨织莺梭。
浮钱点细荷。
燕风轻、庭宇正清和。
苔面唾茸堆绣径，春去也、奈春何。
宫柳老青娥。
题红隔翠波。
扇鸾孤、尘暗合欢罗。
门外绿阴深似海，应未比、旧愁多。"
严仁,"征鸿点破空云碧。
丹霞染出新秋色。
返照落平洲。
半江红锦流。
风清渔笛晚。
寸寸愁肠断。
寄语笛休横。
只消三两声。"
高观国,"盘枝翦翠。
叶叶西风意。
吹上玉人云□底。
无限新凉气味。
飘萧露卷烟柔。
绝怜不逐宫流。
寄语多情宋玉，悲秋得似宜秋。"
黄升,"问春春不语，谩新绿、满芳洲。
记历历前游，看花南陌，命酒西楼。
东风翠红围绕，把功名、一笑付糟丘。
醉里了忘身世，吟边自负风流。
风流。
莫莫复休休。
白发渐盈头。
怅十载重来，略无欢意，惟有闲愁。
多情向人似旧，但小桃、婀娜柳纤柔。
望断残霞落日，水天拍拍飞鸥。"
张炎,"钿车骄马锦相连。
香尘逐管弦。
瞥然飞过水秋千。
清明寒食天。
花贴贴，柳悬悬。
莺房几醉眠。
醉中不信有啼鹃。
江南二十年。"
杨无咎,"宝勒嘶归，未教佳客轻辞去。
姊夫屡鼠。
笑听殊方语。
清入回肠，端助诗情苦。
春风路。
梦寻何处。
门掩桃花雨。"
杨无咎,"醉袖轻拢檀板转。
听声声、晓莺初啭。
花落江南，柳青客舍，多少旧愁新怨。
我也寻常听见惯。
浑不似、这翻撩乱。
调少情多，语娇声咽，曲与寸肠俱断。"
刘辰翁,"对尊前、簪花骑竹，老胡起起能舞。
春风浩荡天涯去，惟有薰吟自语。
槐正午。
看万户蜂脾，帘幕双双乳。
娇儿呆女。
漫学得琵琶，依稀马上，总是主恩处。
凌烟像，空倚临风玉树。
升沈事遽如许。
刘郎贯是瑶池客，又醉碧桃三度。
花下数。
记三度三千，结子多红雨。
年年五五。
共准拟阶庭，钗符献酒，袅袅缀双虎。"
毛滂,"弄水馀英溪畔。
绮罗香、日迟风慢。
桃花春浸一篙深，画桥东、柳低烟远。
涨绿流红空满眼。
倚兰桡、旧愁无限。
莫把鸳鸯惊飞去，要歌时、少低檀板。"
杨泽民,"芳蕊松夹道垂。
珠幢玉节下瑶池。
异香团就小花儿。
应念裴航佳句好，休论白傅送行悲。
月娥亲自送仙衣。"
郭应祥,"妙句春云多态，丰姿秋水为神。
慕潘应有捧心颦。
谁是相看楚润。
试问甜言软语，何如大醉高吟。
杯行若怕十分深。
人道对花不饮。"
吴潜,"家山好，好处是安居。
无事不须干郡县，有馀但管济乡闾。
及早了王租。
随日力，也著几般书。
静里精神偏爽快，闲中光景越舒徐。
腊月尽工夫。"
黄裳,"高下亭台山水境。
两畔清辉，中有垂杨径。
鹭点前汀供雪景。
花乘流水传春信。
不醉无归先说定。
醉待言归，又被风吹醒。
月下壶天游未尽。
广寒宫是波中影。"
周邦彦,"酒熟微红生眼尾。
半额龙香，冉冉飘衣袂。
云压宝钗撩不起。
黄金心字双垂耳。
愁入眉痕添秀美。
无限柔情，分付西流水。
忽被惊风吹别泪。
只应天也知人意。"
王安中,"中军玉帐旌旗绕。
吴钩锦带明霜晓。
铁马去追风。
弓声惊塞鸿。
分兵闲细柳。
金字回飞奏。
犒饮上恩浓。
燕然思勒功。"
周邦彦,"好风浮。
晚雨收。
林叶阴阴映舟。
斜阳明倚楼。
黯凝眸。
忆旧游。
艇子扁舟来莫愁。
石城风浪秋。"
赵彦端,"过雨园林绿渐浓。
晚霞明处暮云重。
小桥东畔再相逢。
睡起未添双鬓绿，汗融微退小妆红。
几多心事不言中。"
欧阳修,"深花枝。
浅花枝。
深浅花枝相并时。
花枝难似伊。
玉如肌。
柳如眉。
爱著鹅黄金缕衣。
啼妆更为谁。"
曾觌,"槐阴密，蔗浆寒。
荔枝丹。
珍重主人怜客意，荐雕盘。
多情翠袖凭栏。
晚妆罢、谁与共欢。
帘卷玉钩风细细，敛眉山。"
林正大,"狂胡鞍马自为家。
遣宫娃。
嫁胡沙。
万里风烟，行不见京华。
马上思归哀怨极，推却手，奏琵琶。
胡儿共听亦咨嗟。
貌如花。
落天涯。
谁按新声，争向汉宫夸。
纤手不知离别苦，肠欲断，恨如麻。"
辛弃疾,"昨宵醉里行，山吐三更月。
不见可怜人，一夜头如雪。
今宵醉里归，明月关山笛。
收拾锦囊诗，要寄扬雄宅。"
韩元吉,"雨歇云如隔座屏。
薰风摇动一天青。
今年五十平头过，又喜清歌洗耳听。
浮世事，绝曾经。
此生应直斗牛星。
且倾田舍黄鸡酒，敢望君家白玉庭。"
辛弃疾,"我见君来，顿觉吾庐，溪山美哉。
怅平生肝胆，都成楚越，只今胶膝，谁是陈雷。
搔首踟蹰，爱而不见，要得诗来渴望梅。
还知否，快清风入手，日看千回。
直须抖擞尘埃。
人怪我柴门今始开。
向松间乍可，从他喝道，庭中且莫，踏破苍苔。
岂有文章，谩劳车马，待唤青刍白饭来。
君非我，任功名意气，莫恁徘徊。"
韩,"翻空雪浪送飞花。
春晓媚霜华。
风回点点迷人处，峭寒轻、诗思殊佳。
双燕未来，断鸿何在，微雨又天涯。
绮窗明暗是谁家。
雕槛馥兰芽。
画檐帘幕黄昏後，试倾杯、笑语喧哗。
聚散人生，吾侪老矣，醉墨任横斜。"
周密,"冰条木叶。
又横斜照水，一花初发。
素壁秋屏，招得芳魂，彷佛玉容明灭。
疏疏满地珊湖冷，全误却、扑花幽蝶。
甚美人、忽到窗前，镜里好春难折。
闲想孤山旧事，浸清漪、倒映千树残雪。
暗里东风，可惯无情，搅碎一帘香月。
轻妆谁写崔徽面，认隐约、烟绡重叠。
记梦回，纸帐残灯，瘦倚数枝清绝。"
李弥逊,"春又老。
愁似落花难扫。
一醉一回才忘了。
醒来还满抱。
此恨欲凭谁道。
柳外数声啼鸟。
只恐春风吹不到。
断云连碧草。"
郭应祥,"九十韶光，闲忙晴雨常相半。
赏春有愿。
乘兴宁论晚。
纵饮筠溪，日午花阴转。
杯行缓。
量悭嫌浅。
须索斟教满。"
陈允平,"桐花寒食近，青门紫陌，不禁绿杨烟。
正长眉仙客，来向人间，听鹤语溪泉。
清和天气，为栽培、种玉心田。
莺昼长，一尊芳酒，容与看芝山。
庭闲。
东风榆荚，夜雨苔痕，满地欲流钱。
爱墙阴、成蹊桃李，春自无言。
殷勤晓鹊凭檐喜，丹凤下、红药阶前。
兰砌晓，香飘舞袖斓。"
葛胜仲,"共喜新凉大火流。
一声水调听歌头。
况有修蛾兼粉领。
佳景。
谢公无不碍沦洲。
平昔短檠真大漫。
气岸。
老来都向酒杯收。
云水光中修禊事。
犹记。
转头不觉已三秋。"
谢逸,"金节平分院落凉。
黄昏帘幕卷西厢。
冰轮碾碎粼粼碧，玉斧修成练练光。
低照户，巧侵床。
锦袍起舞谪仙狂。
鹊飞影里觥筹乱，桂子风前笑语香。"
张先,"红叶黄花秋又老，疏雨更西风。
山重水远，云闲天淡，游子断肠中。
青楼薄幸何时见，细说与、这忡忡。
念远离情，感时愁绪，应解与人同。"
石孝友,"醉魂初醒。
强起寻芳径。
一似楚云归，诮没个、鳞书羽信。
疏狂踪迹，虚度可怜春，阴还闷。
晴还困。
赢得无端病。
菱花宝镜。
拆破双鸾影。
别袖忍频看，生怕见、啼红醉粉。
而今憔悴，瘦立对东风，红成阵，绿成阴，况是春将尽。"
晏殊,"雪藏梅，烟著柳。
依约上春时候。
初送雁，欲问莺。
绿池波浪生。
探花开，留客醉。
忆得去年情味。
金盏酒，玉炉香。
任他红日长。"
吴文英,"鸡唱晚。
斜照西窗白暖。
一沈午酲幽梦远。
素衾春絮软。
紫燕红楼歌断。
锦瑟华年一箭。
偷果风流输曼倩。
昼际生绣线。"
何梦桂,"老去无心，看尽青山，山前暮云。
问重来海燕，乌衣安在，乍归辽鹤，华表空存。
世路悠悠，风尘渺渺，白发相催乌兔频。
浮生事，算天涯海角，谁是闲人。
几番甲子庚申。
看青草年年秋又春。
笑武陵源上，桃花未实，山下，瑶树长新。
霓羽飘零，蛾眉萧飒，欲觅神仙隔两尘。
草堂在，但休教山鬼，夜半移文。"
石孝友,"歌彻秋娘金缕，醉扳织女云车。
而今谁复荐相如。
拔剑茫然四顾。
好景凭诗断送，闲愁著酒消除。
镜中丝发莫惊呼。
春满珠帘绣户。"
李彭老,"正千门系柳，赐宫烛、散青烟。
看秀靥芳唇，涂妆晕色，试尽春妍。
田田。
满阶榆荚，弄轻阴、浅冷似秋天。
随处饧香杏暖，燕飞斜秋千。
朱弦。
几换华年。
扶浅醉、落花前。
记旧时游冶，灯楼倚扇，水院移船。
吟边。
梦云飞远，有题红、都在薛涛笺。
听绝残箫倦笛，夜堂明月窥帘。"
廖行之,"祥起玉龙甲，庆衍紫枢垣。
奎文得岁，佳气磅礴斗牛间。
天意方扶兴运，贤业更看奕世，衮衮照英躔。
四海具瞻久，膏泽满湘川。
岁六月，苏大旱，作丰年。
喁喁百万生齿，何处不沾恩。
此是鸿钧事业，那更青毡步武，早晚即调元。
混一车书了，还领赤松仙。"
辛弃疾,"归去未。
风雨送春行李。
一枕离愁头澈尾。
如何消遣是。
遥想归舟天际。
绿鬓珑璁慵理。
好梦未成莺唤起。
粉香犹有。"
郭应祥,"佳气葱葱，望长安日下，鸾鹤翔舞。
天佑皇家，当年挺生真主。
令节标名瑞庆，曾未数、电枢虹渚。
人都道，福若高宗，太平赛过仁祖。
需云燕锡广宇。
有霓旌绛节，西极金母。
笑捧蟠桃，更酌九霞清醑。
持向两宫三殿，愿岁岁、此觞同举。
南山寿、海算沙量，定应高出前古。"
陈克,"柏舟高躅。
晚岁宜遐福。
门户壮，疏汤沐。
青袍围白发。
端锦缥犀轴。
仙桂长，交柯却映蟠桃熟。
缥缈长江曲。
入破□箫逐。
香雾满，飞华屋。
玉钩凉月挂，冰麝芙蓉馥。
千万寿，酒中倒卧南山绿。"
魏了翁,"与君同醉梓州春。
不辞频。
漏更银。
尚记梅时，出郭喜相迎。
又对西风斟别酒，云过眼，月分身。
傥来官职不关人。
等微尘。
苦劳神。
更向中间，谩说假和真。
只有交朋关分义，无久近，与陈新。"
刘辰翁,"无肠可断听花雨。
沉沉已是三更许。
如此残红那得住。
一春情绪。
半生羁旅。
寂寞空山语。
霖铃不是相思阻。
四十平分犹过五。
渐远不知何杜宇。
不如归去。
不如归去。
人在江南路。"
李纲,"去年九日在衡阳。
满林霜。
俯潇湘。
回雁峰头，依约雁南翔。
遥想茱萸方遍插，唯少我，一枝香。
今年佳节幸相将。
陟层冈。
举华觞。
地暖风和，犹未菊开黄。
此会明年知健否，判酩酊，醉秋光。"
史达祖,"犀纹隐隐莺黄嫩，篱落翠深偷见。
细雨重移，新霜试摘，佳处一年秋晚。
荆江未远。
想橘友荒凉，木奴嗟怨。
就说风流，草泥来趁蟹螯健。
并刀寒映素手，醉魂沈夜饮，曾倩排遣。
沆瀣含酸，金罂裹玉，蔌蔌吴盐轻点。
瑶姬齿软。
待惜取团圆，莫教分散。
入手温存，帕罗香自满。"
陆游,"宴罢珠帘半卷。
画檐外、蜡香人散。
翠雾霏霏漏声断。
倚香肩，看中庭，花影乱。
宛是高唐馆。
宝奁炷、麝烟初暖。
璧月何妨夜夜满。
拥芳柔，恨今年，寒尚浅。"
蔡伸,"韶华惊晚，青春老、倦客惜年芳。
庭樾荫浓，半藏莺语，畹兰花减，时有蜂忙。
粉墙低，嫩岚滋翠葆，零露湿残妆。
风暖昼长，柳绵吹尽，澹烟微雨，梅子初黄。
洛浦音容远，书空漫惆怅，往事悲凉。
无奈锦鳞杳杳，不渡横塘。
念蝴蝶梦回，子规声里，半窗斜月，一枕馀香。
拟待自宽，除非铁做心肠。"
赵以夫,"梅花度曲，被多情勾引，枝枝看遍。
暗忆孤山今夜月，疏影横斜镜面。
萼绿凌风，云英怯冷，未放瑶池宴。
人间蜂蝶，也知无计迷恋。
闻道管领多才，清词好句，泥落空梁燕。
好换蕊珠供彩笔，莫待随风面旋。
千岁蟠虬，双栖么凤，咫尺蓬莱殿。
湖边春暗，料应日日酬劝。"
陈允平,"懒傍青鸾镜，慵簪翠凤翘。
玉屏春重宝香销。
因甚不梳洗、怕登楼。
载酒垂杨浦，停桡杜若洲。
伤春情绪寄箜篌。
流水残阳芳草、伴人愁。"
高观国,"香惊楚驿寒，瘦倚湘筠暮。
一笛已黄昏，片月尤清楚。
沈沈冰玉魂，漠漠烟云浦。
酸泪不成弹，又向春心聚。"
刘辰翁,"先生岂我辈，造物乃其徒。
荷衣自放林壑，亦未弃银鱼。
留得东篱晚节，笑倒龙山秃帽，一醉插茱萸。
天下有大老，携手盍归乎。
别头经，三昼梦，一编书。
向之麟者止矣，且看老溪图。
历遍後天既未，依约明朝三五，乾体适当符。
还以奉公寿，不是讲鹅湖。"
蒋捷,"去年云掩冰轮皎。
喜今岁、微阴俱扫。
乾坤一片玉琉璃，怎算得、清光多少。
无歌无酒痴顽老。
对愁影、翻嫌分晓。
天公元不负中秋，我自把、中秋误了。"
马子严,"瑟瑟秋声，萧萧天籁，满庭摇落空翠。
数遍丹枫，不见叶间题字。
人何处、千里婵娟，愁不断、一江流水。
遥睇。
见征鸿几点，碧天无际。
怅望月中仙桂。
问窃药佳人，谁与同岁。
把镜当空，照尽别离情意。
心里恨、莫结丁香，琴上曲、休弹秋思。
怕里。
又悲来老却，兰台公子。"
吴文英,"辘轳春又转。
记旋草新词，江头凭雁。
乘槎上银汉。
想车尘才踏，东华红软。
何时赐见。
漏声移、深宫夜半。
问莼鲈、今岁西风，未觉岁华迟晚。
一片。
丹心白发，露滴研朱，雅陪清宴。
班回柳院。
蒲团底，小禅观。
望罘明月，初圆此夕，应共婵娟茂苑。
愿年年、玉兔长生，耸秋井乾。"
晏几道,"出墙花，当路柳。
借问芳心谁有。
红解笑，绿能颦。
千般恼乱春。
北来人，南去客。
朝暮等闲攀折。
怜晚秀，惜残阳。
情知枉断肠。"
袁去华,"十二峰前朝复暮。
空忆兰台，公子高唐句。
断雨残云无觅处。
古来离合归冥数。
咫尺明河无限路。
牛女佳期，犹解年年渡。
细写罗笺情缕缕。
雁飞不到谁将去。"
洪咨夔,"铁瓮栽荷，铜彝种菊，胆瓶萱草榴花。
庭户深沈，画图低映窗纱。
数枝奇石。
染宣和、瑞露明霞。
於菟长啸，风林未鸣，霜草先斜。
雪丝香里，冰粉光中，兴来进酒，睡起分茶。
轻雷急雨，银篁迸插檐牙。
凉入琵琶。
枕帏开、又送蟾华。
问生涯。
山林朝市，取次人家。"
冯取洽,"举世纷纷，风靡波流，名氛利埃。
有幽人嘉遁，长年修洁，寒花作伴，竟日徘徊。
餐荐夕英，杯迎朝露，世味何如此味哉。
扬扬蝶，尽弄芳来往，我又奚猜。
双溪约玉林梅。
拟真到庄门一扣开。
奈衢山风急，勒教回驾，横圹水弱，未许浮杯。
恨结停云，神驰落月，白雪风前忽堕来。
教儿唱，侑蓑翁一醉，无闷堪排。"
黄庭坚,"几日无书，举头欲问西来燕。
世情梦幻。
复作如斯观。
自叹人生，分合常相半。
戎虽远。
念中相见。
不托鱼和雁。"
周邦彦,"画烛寻欢去，羸马载愁归。
念取酒东垆，尊虽近，采花南浦，蜂蝶须知。
自分袂、天阔鸿稀。
空怀梦约心期。
楚客忆江蓠。
算宋玉、未必为秋悲。"
周密,"秋水浸芙蓉，清晓绮窗临镜。
柳弱不胜愁重，染兰膏微沁。
下阶笑折紫玫瑰，蜂蝶扑云鬓。
回首见郎羞走，绣裙微褪。"
汪元量,"金陵故都最好，有朱楼迢递。
嗟倦客、又此凭高，槛外已少佳致。
更落尽梨花，飞尽杨花，春也成憔悴。
问青山、三国英雄，六朝奇伟。
麦甸葵丘，荒台败垒。
鹿豕衔枯荠。
正朝打孤城，寂寞斜阳影里。
听楼头、哀笳怨角，未把酒、愁心先醉。
渐夜深，月满秦淮，烟笼寒水。
凄凄惨惨，冷冷清清，灯火渡头市。
慨商女不知兴废。
隔江犹唱庭花，馀音。
伤心千古，泪痕如洗。
乌衣巷口青芜路，认依稀、王谢旧邻里。
临春结绮。
可怜红粉成灰，萧索白杨风起。
因思畴昔，铁索千寻，谩沈江底。
挥羽扇、障西尘，便好角巾私第。
清谈到底成何事。
回首新亭，风景今如此。
楚囚对泣何时已。
叹人间、今古真儿戏。
东风岁岁还来，吹入锺山，几重苍翠。"
吕胜己,"湛露凉亭馆，香风散芰荷。
晚来月色似金波。
间绿围红、同伴雪儿歌。
年少风流足，情深欢会多。
佳人月下拜嫦娥。
不似隔年牛女、望星河。"
张榘,"三闾何在，把离骚细读，几番击节。
蓠蕙椒兰纷江渚，较以艾萧终别。
清浊同流，醉醒一梦，此恨谁能说。
忠魂耿耿，只凭天辨优劣。
须信千古湘流，彩丝缠黍，端为英雄设。
堪笑儿童浮昌，悲愤翻为嬉悦。
三叹灵均，竟罹谗网，我独中情切。
薰风窗户，榴花知为谁裂。"
魏了翁,"逢著公卿，谁不道、人才难得。
须认取、天根一点，几曾休息。
未问人间多少士，一门男子头头立。
只其间、如许广文君，谁人识。
冠盖会，渔樵席。
豪气度，清标格。
要安排稳当，讲帷词掖。
蜀泮堂堂元不恶，犹嫌偏惠天西壁。
嘱公卿、著眼看乾坤，搜人物。"
叶梦得,"对花常欲留春，恨春故遣花飞早。
晓来雨过，绿阴新处，几番芳草。
一片飘时，已知消减，满庭谁扫。
料多情也似，愁人易感，先催趁、朱颜老。
犹有清明未过，但狂风、匆匆难保。
酒醒梦断，年年此恨，不禁相恼。
只恐春应，暗留芳信，与花争好。
有姚黄一朵，殷勤付与，送金杯倒。"
辛弃疾,"年年金蕊艳西风。
人与菊花同。
霜鬓经春重绿，仙姿不饮长红。
焚香度日尽从容。
笑语调儿童。
一岁一杯为寿，从今更数千锺。"
葛立方,"暂时莫荡出燕然。
冰柱冻层檐。
时节马蹄归路，杨花乱扑征鞯。
如今归去，银铛宜见，七宝床边。
待得退朝花底，家人争卷珠帘。"
杨炎正,"笔染相思，暗题尽、朱门白壁。
动离思、春生远岸，烟销残日。
杨柳结成罗带恨，海棠染就胭脂色。
想深情、幽怨绣屏间，双。
春水绿，春山碧。
花有恨，酒无力。
对一奁愁思，九分孤寂。
寸寸锦肠浑欲断，盈盈玉泪应偷滴。
倩东风、吹雁过江南，传消息。"
吕本中,"柳塘新涨。
艇子操双浆。
闲倚曲楼成怅望。
是处春愁一样。
傍人几点飞花。
夕阳又送栖鸦。
试问画楼西畔，暮云恐近天涯。"
李纲,"春来江上打头风。
吼层空。
卷飞蓬。
多少云涛，雪浪暮江中。
早是客情多感慨，烟漠漠，雨。
梁溪只在太湖东。
长儿童。
学庞翁。
谁信家书，三月不曾通。
见说浙河金鼓震，何日到，羡归鸿。"
魏了翁,"如公何地不阳春。
往来频。
醉倾银。
闻道河阳，童稚正欢迎。
移向德威堂上著，疑潞国，是前身。
行人还又送行人。
夜无尘。
对丰神。
自古心知，别语转情真。
须信人生归去好，三径旧，四时新。"
杨无咎,"睽离谩久，年华谁信曾换。
依旧当时似花面。
幽欢小会，记永夜、杯行无算。
醉里屡忘归，任虚檐月转。
能变新声，随语意、悲欢感怨。
可更馀音寄羌管。
倦游江浙，问似伊、阿谁会见。
度已无肠，为伊可断。"
林正大,"生长湖山曲。
羡君儿、呼吸湖光，饱餐山渌。
世外不须论隐逸，谁似先生冰玉。
自骨冷、神清无俗。
我不识君曾梦见，炯双瞳、碧色光相烛。
遗妙语，看不足。
生平高节难为续。
到如今、凛凛风生，言犹可录。
不作相如封禅藁，身後谁荣谁辱。
争肯效、白头吟曲。
好与水仙为伴侣，傍西湖、湖畔修修竹。
时一酹，荐秋菊。"
李曾伯,"举杯长揖常娥，高情怜我霜髯白。
婆娑树底，老蟾何物，千秋一色。
一镜高悬，肺肝洞烛，了无尘隔。
任亿千万里，同然玉界，都不管、天南北。
老子萍蓬纵迹。
对西风、几番行役。
平生玩事，从头细数，山川历历。
明月明年，知他何处，能如今夕。
惜无人共我，登楼酹古，一笑横笛。"
张元干,"清夜沈沈，暗蛩啼处檐花落。
乍凉帘幕。
香绕屏山角。
堪恨归鸿，情似秋云薄。
书难托。
尽交寂寞。
忘了前时约。"
程,"归来一笑，尚看看趁得，人间寒食。
阿寿牵衣仍问我，双鬓新来添白。
忍见庭前，去年芳草，依旧青青色。
西湖雨後，绿波两岸平拍。
天教断送流年，三之一矣，又是成疏隔。
燕子春寒浑未到，谁说江南消息。
玉树熏香，冰桃翻浪，好个山间景物。
这回归去，松风深处横笛。"
姚述尧2,"山城寂寞浑无绪，兀坐黄昏。
多谢东君。
先遣司花来报春。
清标自是蓬莱客，冰玉精神。
独步前村。
分付仙翁作主人。"
陈著,"碧油幢、一开藩後，便思量早归去。
工夫著紧新城好，风月万家笙鼓。
游宴处。
要管领春光，补种花无数。
何须更驻。
只画了潇湘，扁舟径发，挥手谢南楚。
江帆卸、撑入清溪绿树。
家山三两程路。
安排小马随猿鹤，勾引诗朋酒侣。
潇洒处。
是则是初心，只恐难留驻。
忙须著句。
把泉石烟霞，平章一遍，回首凤纶舞。"
吴潜,"兰皋彻夜树旄干。
战渴望梅酸。
想有歌姬半臂，更深自可鏖寒。
敲门寄曲，惊回蝶梦，旋篝灯看。
坛下已收降将，火牛不用田单。"
黄升,"少年有志封侯，弯弓欲挂扶桑外。
一朝敛缩，萧然清兴，了无拘碍。
袖里阴符，枕中鸿宝，功名蝉蜕。
看舌端霹雳，剧谈玄妙，人间世、疑无对。
阆苑醉乡佳处，想当年、绿阴犹在。
群仙寄语，不须点勘，鬼神功罪。
碧海千寻，赤城万丈，风高浪快。
待踞龟食蛤，相期汗漫，与烟霞会。"
黄裳,"插云翠壁。
为送目，入遥空，见山色。
金鼎丹成去也，晋朝高客。
百花岩下遗孙在，赋何人、离尘风骨。
翠微缘近，希夷志远，洞天踪迹。
近剑有、为龙信息。
怪潭上灵光，雷电相击。
尤好风波乍霁，鹭汀斜日。
倚栏白尽行人鬓，但沈沈、群岫凝碧。
利名休事蝇头，飞送君南北。"
叶梦得,"松陵秋已老，正柳岸田家，酒醅初熟。
鲈脍莼羹，万里水天相续。
扁舟凌浩渺，寄一叶、暮涛吞沃。
青箬笠，西塞山前，自翻新曲。
来往未应足。
便细雨斜风，有谁拘束。
陶写中年，何待更须丝竹。
鸱夷千古意，算入手、比来尤速。
最好是，千点云峰，半篙澄绿。"
叶梦得,"水空相映。
淡碧涵千顷。
素练不收寒玉镜。
□落阶无影。
纤纤与捧金杯。
暗香逐舞徘徊。
雪尽玉容开遍，东风不管寒梅。"
王十朋,"羽盖垂垂，玉英乱簇春光满。
韵香清远。
暖日烘庭院。
露褒琼枝，脸透何郎晕。
凝余恨。
古人不见。
谁与花公论。"
严仁,"花明柳暗，一天春色绕朱楼。
断鸿声唤人愁。
欲问归鸿何处，身世自悠悠。
正东风留滞，楚尾吴头。
追思旧游。
叹双鬓、飒惊秋。
可惜等闲孤了，酒令花筹。
断弦难续，谩题诗、分付水东流。
流不到、蓬岛瀛洲。"
陈著,"记得儿时识景年。
翕忽光阴，二十馀年。
梅边聚首又三年。
结得因缘。
五百来年。
把酒君前欲问年。
笑指松椿，当是同年。
愿从今後八千年。
长似今年。
长似今年。"
李曾伯,"修洁孤高，凌霜傲雪，潇然尘外丰姿。
一白无瑕，玉堂茅舍俱宜。
飘飘羽衣缟袂，都不染、富贵膏脂。
调羹事，看水边清瘦，雨後红肥。
偏爱春工尚浅，向南枝信透，东阁香霏。
翠袖犹寒，不禁弱质柔肌。
浑如故人邂逅，聊相与、一笑开眉。
归去晚，任帘栊、深闭未知。"
刘一止,"度岁经年两看承。
谁信有轻分。
从前稳过，如今方悔，不会温存。
眼前无限经行地，何处不销魂。
多应为你，不看风月，睡过黄昏。"
赵彦端,"春不尽。
处处与情相趁。
谁道刘郎家恁近。
一年花不问。
双剪画罗春胜。
今夜月圆如镜。
怎得酒阑心易定。
试将金液镇。"
吴潜,"溪边屋。
不浅不深团簇。
野树平芜秋满目。
有人闲意足。
旋唤一尊。
菱芡煮来新熟。
归去来辞歌数曲。
醉时无检束。"
张孝祥,"溪西竹榭溪东路。
溪上山无数。
小舟却在晚烟中。
更看萧萧微雨、打疏篷。
无聊情绪如中酒。
此意君知否。
年时曾向此中行。
有个人人相对、坐调筝。"
苏轼,唤起离情，慵推孤枕。
何梦桂,"分知白首天寒，千林摇落寻真隐。
天工付与，冰肌雪骨，暗香寒凝。
自许负心，肯教色界，软红尘近。
怅绿衣舞断，参横梦觉，依稀旧家犹认。
不为角声落，向花前、为伊悲恨。
玉堂茅舍，风流随处，年年孤另。
不是人间，肝肠铁石，相逢休问。
算知心、只许东风，漏泄一分春信。"
毛滂,"芙蕖花上雨。
又冷落、池塘暮。
何处风来摇碧户。
卷帘凝望，淡烟疏柳，翡翠穿花去。
玉京人去无由驻。
恁独坐、凭阑处。
试问绿窗秋到否。
可人今夜，新凉一枕，无计相分付。"
欧阳修,"江南柳，叶小未成阴。
人为丝轻那忍折，莺嫌枝嫩不胜吟。
留著待春深。
十四五，闲抱琵琶寻。
阶上簸钱阶下走，恁时相见早留心。
何况到如今。"
秦观,"夜来酒醒清无梦，愁倚阑干。
露滴轻寒。
雨打芙蓉泪不乾。
佳人别後音尘悄，瘦尽难拼。
明月无端。
已过红楼十二间。"
曹勋,"一封清诏下金鸾。
临遣讲邻欢。
谁问火云挥汗，要看易水摇寒。
何妨谈笑，平生志节，可障狂澜。
预约黄花前後，殊庭瞻对宸颜。"
晏几道,"花前独占春风早，长爱江梅。
秀艳清杯。
芳意先愁凤管催。
寻香已落闲人後，此恨难裁。
更晚须来。
却恐初开胜未开。"
葛长庚,"冷雨疏风凉漠漠。
云去云来，万里秋阴薄。
笑倚玉阑呼白鹤。
烟笼素月青天角。
竹影松声浑似昨。
醉胆如天，谁道词源涸。
满地苍苔霜叶落。
今宵不饮何时乐。"
沈端节,"愁人道酒能消解。
元来酒是愁人害。
对酒越思量。
醉来还断肠。
酒醒初梦破。
梦破愁无那。
乾净不如休。
休时只恁愁。"
沈端节,"暮云衰草连天远。
不记离人怨。
可怜无处不关情。
梦断孤鸿哀怨、两三声。
恨眉醉眼何时见。
夜夜相思遍。
梧桐叶落候蛩秋。
唯有一江烟雨、替人愁。"
张榘,"正桃花、渐蜚红雨，依稀一半春色。
东风十里离亭恨，杨柳丝丝如织。
远又忆。
向雪月梅边，陶写吟情逸。
清愁拍拍。
算祗暮山知，栖鸦斜照，春树渺空碧。
文章贯，合整垂云健翼。
翔鸾底用栖棘。
要寻玉洞烟霞胜，聊趁麟符蜚檄。
归骑急。
看尘袂方清，有恩纶催入。
凫仙倦。
相与问孤山，开樽抵掌，一舸画桥侧。"
王之道,"逢人借问春归处。
遥指芜城烟树。
收尽柳梢残雨。
月闯西南户。
游丝不解留伊住。
漫惹闲愁无数。
燕子为谁来去。
似说江头路。"
姜夔,"恨春易去。
甚春却向扬州住。
微雨。
正茧栗梢头弄诗句。
红桥二十四，总是行云处。
无语。
渐半脱宫衣笑相顾。
金壶细叶，千朵围歌舞。
谁念我、鬓成丝，来此共尊俎。
後日西园，绿阴无数。
寂寞刘郎，自修花谱。"
杨无咎,"锺陵好，和气满江城。
忆昨旌麾初至止，到今政令只宽平。
仍岁兆丰登。
称庆旦，遐迩一般情。
共信我公跻寿考，从来阴德被生灵。
襦裤听欢声。"
范成大,"万里汉家使，双节照清秋。
旧京行遍，中夜呼禹济黄流。
寥落桑榆西北，无限太行紫翠，相伴过芦沟。
岁晚客多病，风露冷貂裘。
对重九，须烂醉，莫牢愁。
黄花为我，一笑不管鬓霜羞。
袖里天书咫尺，眼底关河百二，歌罢此生浮。
惟有平安信，随雁到南州。"
向子,"云无天净。
明月端如镜。
乌鹊绕枝栖未稳。
零露垂垂珠陨。
扁舟共绝潮河。
秋风别去如梭。
今夜凄然对影，与谁斟酌娥。"
洪适,"报道倾城出洞房。
水边疏影弄清香。
风流更有小鸳鸯。
蝉鬓半含花下笑，蛾眉相映醉时妆。
梦魂不到白云乡。"
王之道,"鳖头龟手。
孤坐书生能意就。
暖体温肤。
绣被春寒想见无。
雪词工巧。
高压君房天下妙。
白发欺人。
甚矣吾衰懒是真。"
陈三聘,"不怕春寒更出游。
兰桡飞动却惊鸥。
烟光佳处辄迟留。
屏曲未曾歌醉梦，眉尖空只锁闲愁。
从教丝柳绊行舟。"
晏殊,"双燕归飞绕画堂。
似留恋虹梁。
清风明月好时光。
更何况、绮筵张。
云衫侍女，频倾寿酒，加意动笙簧。
人人心在玉炉香。
庆佳会、祝延长。"
丘,"风又雨。
吹面落花红舞。
把酒不禁春思苦。
别离闻杜宇。
叠嶂楼头佳处。
犹想襞笺容与。
思入云山便好语。
莫辞频寄取。"
吴文英,"粉靥金裳。
映绣屏认得，旧日萧娘。
翠微高处，故人帽底，一年最好，偏是重阳。
避春祗怕春不远，望幽径、偷理秋妆。
醉乡。
寸心似翦，飘荡愁觞。
潮腮笑入清霜。
斗万花样巧，深染蜂黄。
露痕千点，自怜旧色，寒泉半掬，百感幽香。
雁声不到东篱畔，满城但、风雨凄凉。
最断肠。
夜深怨蝶飞狂。"
陈三聘,"玉鉴十分满，清露一年秋。
漂流踪迹，谁念楚尾与吴头。
此夜刮明尘眼。
望极好张诗胆。
何处有高楼。
浩荡银潢冷，缥缈白云浮。
笑劳生，难坎止，亦乘流。
阑干拍碎，清夜起舞不胜愁。
万里关河依旧。
一寸功名乌有。
清泪滴衣裘。
老去心空在，归梦绕苹洲。"
毛滂,"蝴蝶初翻帘绣。
万玉女、齐回舞袖。
落花飞絮，长忆著、灞桥别後。
浓香斗帐自永漏。
任满地、月深云厚。
夜寒不近流苏，祗怜他、後庭梅瘦。"
史达祖,"裁春衫寻芳。
记金刀素手，同在晴窗。
几度因风残絮，照花斜阳。
谁念我今无肠。
自少年、消磨疏狂。
但听雨挑灯，床病酒，多梦睡时妆。
飞花去，良宵长。
有丝阑旧曲，金谱新腔。
最恨湘云人散，楚兰魂伤。
身是客，愁为乡。
算玉箫、犹逢韦郎。
近寒食人家，相思未忘苹藻香。"
欧阳修,"宝奁开，美鉴静，一掬清蟾。
新妆脸，旋学花添。
蜀红衫，双绣蝶、裙缕鹣鹣。
寻思前事，小屏风、仍画江南。
怎空教、草解宜男。
柔桑密、又过春蚕。
正阴晴天气，更暝色相兼。
佳期消息，曲房西、碎月筛帘。"
郭应祥,"甲第初成，持杯酌酒来相庆。
棣华辉映。
相对开三径。
小巧规模，百事都相称。
年方盛。
从容啸咏。
不碍青云兴。"
魏了翁,"玳筵绮席绣芙蓉。
客意乐融融。
吟罢风头摆翠，醉馀日脚沈红。
简书绊我，赏心无托，笑口难逢。
梦草闲眠暮雨，落花独倚春风。"
晁补之,"暗忆少年豪气，烂南国、蓬岛风光。
醉倚吴王宫殿，不解悲凉。
舞犹慵、小腰似柳，歌尚怯、娇语如簧。
好林塘。
玳筵留住，彩舫携将。
清狂。
扬州一梦，中山千日，名利都忘。
细数从前，眼中欢事尽成伤。
去船迷，乱花流水，遗佩悄、寒草空江。
黯愁肠。
暮云吟断，青鬓成霜。"
辛弃疾,"盗跖傥名丘，孔子还名跖。
跖圣丘愚直至今，美恶无真实。
简册写虚名，蝼蚁侵枯骨。
千古光阴一霎时，且进杯中物。"
王安中,"文昌郎自文无比。
风露行千里。
试寻天上使星看。
却见锦衣白昼、过乡关。
边城落照孤鸿外。
联璧人相对。
应吟红叶送清秋。
向我旧题诗处、更重游。"
赵长卿,"乱叠青钱荷叶小。
浓绿阴阴，学语雏莺巧。
小树飞花芳径草。
堆红衬碧於中好。
梅子弄黄枝上早。
春已归时，戏蝶游蜂少。
细把新词才和了。
鸡声已唤纱窗晓。"
吴潜,"重九先三日，领客上危楼。
满城风雨都住，天亦相邀头。
右手持杯满泛，左手持螯大嚼，萸菊互相酬。
徒倚阑干角，一笑与云浮。
望平畴，千万顷，稻粱收。
江澄海晏无事，赢得小迟留。
但恨流光抹电，假似年华七十，只有六番秋。
戏马台休问，破帽已飕飕。"
刘辰翁,"犹疑薰透帘栊。
是东风。
不分榴花更胜、一春红。
新雨过，绿连空。
蝶飞慵。
间过绿阴深院、小花浓。"
刘辰翁,"襟泪涔涔雨。
料骚魂、水解千年，依然轻举。
还看吴儿胥涛上，高出浪花几许。
绝倒是、东南旗鼓。
风雨蛟龙争何事，问彩丝、香粽犹存否。
溪女伴，采莲语。
古人不似今人苦。
漫追谈、少日风流，三三五五。
谁似鄱阳鸱夷者，相望怀沙终古。
待唤醒、重听金缕。
尚有远游当年恨，恨南公、不见秦为楚。
天又暮，黯凝伫。"
黄公绍,"思晴好，去上竹山窠。
自古常言光霁好，如今却恨雨声多。
奈此坐愁何。"
曹勋,"芳景到横塘，官柳阴低覆，新过疏雨。
望处藕花密，映烟汀沙渚。
波静翠展琉璃，似伫立、飘飘川上女。
弄晓色，正鲜妆照影，幽香潜度。
水阁薰风对万姝，共泛泛红绿，闹花深处。
移棹采初开，嗅金缨留取。
趁时凝赏池边，预後约、淡云低护。
未饮且凭阑，更待满、荷珠露。"
毛滂,"玉婴初有排云分。
向晚色、娟娟静。
秋入风枝清不尽。
月和粉露，徘徊孤映，独夜扶疏影。
子猷风调全相称。
是彼此、无凡韵。
玉勒前头花柳近。
水边石上，冷依烟雨，时有幽人问。"
蔡伸,"沙上寒鸥接翼飞。
潮生潮落水东西。
征船鸣橹趁潮归。
望断碧云无锦字，谩题红叶有新诗。
黄昏微雨倚阑时。"
魏了翁,"开汉江山落手中。
满门花粲阑，锦蒙戎。
与人和气乐融融。
应怜我，留滞剑南东。
风味两文忠。
恍如畴昔夜，一尊同。
如今海内几刘公。
觇天意，犹在笑颜红。"
高观国,"蓬莱一捻云，彻骨龙涎染。
风味韵而芳，笑语柔而婉。
花娇绿鬓寒，酒凝清歌怨。
翠幄已烟浓，银烛重休翦。"
苏轼,"飞花成阵。
春心困。
寸寸。
别肠多少愁闷。
无人问。
偷啼自。
残妆粉。
抱瑶琴、寻出新韵。
玉纤趁。
南风来解幽愠。
低云鬟、眉峰敛晕。
娇和恨。"
史浩,"罗袜半钩新月。
更把凤鞋珠结。
步步著金莲，行得轻轻瞥瞥。
难说。
难说。
真是世间奇绝。"
丘,"翠竹如屏，浅山如画。
小池面、危桥一跨。
著棕亭临水，宛然郊野。
竹篱茅舍。
好是天寒，倍添幽雅。
正雪意、垂垂欲下。
更朦胧月影，弄明初夜。
梅花动也。"
赵以夫,"屑璐飘寒，镂金献巧，妆成水晶亭榭。
飞絮悠扬，散花零乱，绝胜翠娇红冶。
粉艳嘻嘻道，尽飞上、使君也。
多情莫笑衰翁，旧时梁苑声价。
窗外小梅羞涩，倩羯鼓尊前，慢敲轻打。
鲸海停波，鹤谯宾月，赢得残年清暇。
心事知谁会，但梦绕、越王城下。
白玉青丝，且同醉吟春夜。"
辛弃疾,"论心论相，便择术满眼，纷纷何物。
踏碎铁鞋三百，不在危峰绝壁。
龙友相逢，洼樽缓举，议论敲冰雪。
何妨人道，圣时同见三杰。
自是不日同舟，平戎破虏，岂由言轻发。
任使穷通相鼓弄，恐是真□难灭。
寄食王孙，丧家公子，谁握周公发。
冰□皎皎，照人不下霜月。"
陈著,"对南山翠峭。
几百年、银青门第转好。
梅花弄春小。
向重帘暖处，华筵开早。
斑衣簇绕。
舞香云、哄堂颂祷。
稳生涯、都自心田，自有老天堪靠。
应道。
□□□□，乐事难逢，可轻过了。
鲈肥蟹健，桑落酒、酿来妙。
称瑶卮争劝，襟宽放，一点尘嚣不到。
但从今、家庆年年，醉乡里笑。"
刘过,"谁把幽香透骨薰。
韵高全似玉楼人。
几时劝酒不深颦。
竹里绝怜闲体态，月边无限好精神。
一枝斜插坐生春。"
仇远,"柳浪六桥春碧，香尘十里香风。
好是烂游浓醉後，画□阑干见小红。
红明绿暗中。
旧约涌金门道，纱笼毕竟相逢。
只恐入城归路杂，便转头树北云东。
侯门深几重。"
王沂孙,"小庭荫碧，遇骤雨疏风，剩红如扫。
翠交径小。
问攀条弄蕊，有谁重到。
谩说青青，比似花时更好。
怎知道。
□一别汉南，遗恨多少。
清昼人悄悄。
任密护帘寒，暗迷窗晓。
旧盟误了。
又新枝嫩子，总随春老。
渐隔相思，极目长亭路杳。
扰怀抱。
听蒙茸、数声啼鸟。"
严仁,"东风吹雾雨，更吹起、夹衣寒。
正莽莽丛林，潭潭伐鼓，郁郁焚兰。
阑干曲、多少意，看青烟如篆绕溪湾。
桑柘绿阴犹薄，杏桃红雨初翻。
飞花片片走潺。
问何日西还。
叹扰扰人生，纷纷离合，渺渺悲欢。
想云、何处也，对芳时、应只在人间。
惆怅回纹锦字，断肠斜日云山。"
沈蔚,"微含清露真珠滴。
怯晓寒脉脉。
秉烛倚雕栏，今日尊前，尽是多情客。
从来应与春相得。
有动人标格。
半笑倚春风，醉脸生红，不是胭脂色。"
蔡伸,"客里光阴，伤离情味。
玉觞未举心先醉。
临岐莫怪苦留连，樯乌转处人千里。
恨写新声，云笺密寄。
短封难尽心中事。
凭君看取纸痕斑，分明总是离人泪。"
朱雍,"西母池边宴罢，赠南真、步玉霄。
绪风和扇，冰华发秀，雪质孤高。
汉陂澄练影，问是谁、独立江皋。
便凝望，认壶中圭璧，天上琼瑶。
清标。
曾陪胜赏，坐忘愁解使尘销。
况双成、与乳丹点染，都付香梢。
寿妆酥冷，郢韵佩举，麝卷云绡。
乐逍遥。
□凤凰台畔，忆取吹箫。"
王庭,"颓玉成山，倾江作酒，醉来莫问升沈。
少年狂怪，应笑老婆心。
也会东涂西抹，行穿过、柳陌花阴。
诚何用，腰龟左顾，犹待铸黄金。
如今。
回首处，青楼缥缈，朱箔重深。
叹江海飘零，离恨难禁。
好在铜梁玉垒，将军骑、他日重临。
归来看，文君未老，相对抚鸣琴。"
刘辰翁,"不饮强须饮，不饮奈何明。
也曾劬秃当了，依旧滑如冰。
一吸金波荡漾，再吸琼楼倾倒，吾杓亦长盈。
试入壶中看，只似世间晴。
饮连江，江连月，月连城。
十年离合老矣，悲喜得无情。
想见凄然北望，欲说明年何处，衣露为君零。
同此大圆镜，握手认环瀛。"
李纲,"古来夷狄难驯，射飞择肉天骄子。
唐家建国，北边雄盛，无如颉利。
万马崩腾，皂旗毡帐，远临清渭。
向郊原驰突，凭陵仓卒，知战守、难为计。
须信君王神武。
觇虏营、只从七骑。
长弓大箭，据鞍诘问，单于非义。
戈甲鲜明，旌麾光彩，六军随至。
怅敌情震骇，鱼循鼠伏，请坚盟誓。"
杨无咎,"瑞鸭烟浓。
晓来弦管，声在霜空。
却退寒威，借回春色，满苑香风。
几时人下瑶宫。
记千载、今朝庆逢。
满捧瑶觞，芝兰丛里，锦绣光中。"
张孝祥,"柳梢梅萼春全未。
谁曾伤春意。
一年好处是新春。
柳底梅边只欠、那人人。
凭春约住梅和柳。
略待些时候。
锦帆风送彩舟来。
却遗香包娇叶、一齐开。"
仇远,"忆寒烟古驿，淡月孤舟，无限江山。
落叶牵离思，到秋来，夜夜梦入长安。
故人翦烛清话，风雨半窗寒。
甚宦海漂流，客毡寂寞，忍说闲关。
征衫。
赋归去，喜故里西湖，不厌重看。
莫待青春晚，趁莺花未老，觅醉寻欢。
故园更有松竹，富贵不如闲。
却指顾斜阳，长歌李白行路难。"
曾觌,"桂苑旋生凉思，银河左界秋高。
纤尘不动湛清霄。
皓月照人偏好。
诗为情多却减，酒因愁里难销。
一声羌管梦魂劳。
可惜风光虚老。"
杜安世,"尽思量，还叵耐。
因甚当初，故故相招买。
早是幽欢多障碍。
更遣分飞，脉脉如天外。
有心怜，无计奈。
两处厌厌，一点虚恩爱。
独上高楼临暮霭。
凭暖朱阑，这意无人会。"
赵长卿,"山又水，云岫插峰峦。
断雁飞时霜月冷，乱鸦啼处日衔山。
疑在画图间。
金乌转，游子损朱颜。
别泪盈襟双袖湿，春心不放两眉间。
此去几时还。"
辛弃疾,"抛却山中诗酒窠。
却来官府听笙歌。
闲愁做弄天来大，白发栽埋日许多。
新剑戟，旧风波。
天生予懒奈予何。
此身已觉浑无事，却教儿童莫恁麽。"
赵以夫,"草色庭前绿。
掩重门、国香伴我，画帘幽独。
无奈熏风吹绿绮，闲理离骚旧曲。
觉鼻观、微闻清馥。
可是花神嫌冷淡，碧丛中、炯炯骈双玉。
相对久，各欢足。
冰姿带露如新沐。
想当年、夷齐二子，独清孤竹。
千古英雄尘土尽，凛凛西山云木。
总付与、一尊。
学得汉宫娇姊妹，便承恩、贮向黄金屋。
终不似，在空谷。"
洪适,"占得登高一日先。
跨云来作地行仙。
天将黄菊助长年。
健笔已凌枚叟赋，高怀欲著祖生鞭。
组向甘泉。"
程垓,"好思量。
正秋风、半夜长。
奈银缸一点，耿耿背西窗。
衾又凉。
枕又凉。
露华凄凄月半床。
照得人、真个断肠。
窗前谁浸木犀黄。
花也香。
梦也香。"
范成大,"黄梅时节春萧索。
越罗香润吴纱薄。
丝雨日明。
柳梢红未晴。
多愁多病後。
不识会中酒。
愁病送春归。
恰如中酒时。"
洪咨夔,"小雨轻霜作嫩寒。
蜡梅开尽菊花乾。
清香收拾贮诗肝。
文武两魁前样在，功名四谏後来看。
麻姑进酒斗阑干。"
魏了翁,"被西风吹不断新愁。
吾归欲安归。
望秦云苍，蜀山渺，楚泽平漪。
鸿雁依人正急，不奈稻粱稀。
独立苍茫外，数遍群飞。
多少曹苻气势，只数舟燥苇，一局枯棋。
更元颜何事，花玉困重围。
算眼前、未知谁恃，恃苍天、终古限华夷。
还须念，人谋如旧，天意难知。"
杜安世,"池上新秋帘幕卷。
菡萏娇红，鉴里西施面。
衰柳摇风尚柔软。
眠沙临清浅。
新翻归翅云间燕。
满地槐花，尽日蝉声乱。
独倚阑干暮山远。
一场寂寞无人见。"
张炎,"竹外横枝，并栏干、试数风才一信。
么禽对语，彷佛醉眠初醒。
遥知是雪，甚都把、暮寒消尽。
清更润。
明月飞来，瘦却旧时疏影。
东阁谩撩诗兴。
料西湖树老，难认和靖。
晴窗自好，胜事每来独领。
融融向暖，笑尘世、万花犹冷。
须酿成、一点春腴，暗香在鼎。"
许,"杏花窗底人中酒。
花与人相守。
帘衣不肯护春寒。
一声娇嚏两眉攒。
拥衾眠。
明朝又有秋千约。
恐未梳掠。
倩谁传语画楼风。
略吹丝雨湿春红。
绊游踪。"
蔡伸,"明眸秀色。
肌理凝香雪。
罗绮丛中标韵别。
捧酒歌声清越。
不辞醉脸潮红。
却愁归骑匆匆。
回首绿窗朱户，断肠明月清风。"
赵长卿,"溪桥山路。
竹篱茅舍，凄凉风雨。
被摧残沮挫，精神依旧，无奈相思苦。
东君故与收拾取。
忍教他尘土。
向绿窗绣户，朱栏小槛，做个名花主。"
高观国,"轻痕浅晕。
偷染春风面。
恰似西施影儿现。
拟新妆、临槛一段天真，闲态度，长恁香娇玉软。
从今怀袖里，不暂相离，似笑如颦任舒卷。
顾芳容不老，只似如今，娇不语、无奈情深意远。
便雨隔云疏暂分携，也时展丹青，见伊一见。"
张炎,"爱闲能有几人来。
松下独徘徊。
清虚冷淡神仙事，笑名场、多少尘埃。
漱齿石边危坐，洗心易里舒怀。
划然长啸白云堆。
更待月明□。
一瓢春水山中饮，喜无人、踏破苍苔。
开了桃花半树，此游不是天台。"
廖行之,"一春底事多佳气，非雾非云。
郁郁氲氲。
端为君家诞阿兴。
庆源衮衮由高密，福有多根。
百子千孙。
此是元侯嫡耳孙。"
杨无咎,"奇葩珍树丛丛绕。
望仙隐、蓬莱小。
前枕湖光秋色晓。
荷花今岁，也如人意，不逐西风老。
霞觞献寿频频倒。
瑞蔼浮空凝不扫。
定自日边飞诏早。
芝庭呈秀，桂宫得意，更看明年好。"
张先,"飞阁危桥相倚。
人独立东风，满衣轻絮。
还记忆江南，如今天气。
正白苹花，绕堤涨流水。
寒梅落尽谁寄。
方春意无穷，青空千里。
愁草树依依，关城初闭。
对月黄昏，角声傍烟起。"
袁去华,"牛郎织女，因缘不断，结下生生世世。
人言恩爱久长难，又不道、如今几岁。
眼穿肠断，一年今夜，且做不期而会。
三杯酒罢闭云房，管上得、床儿同睡。"
张炎,"平沙流水。
叶老芦花未。
落雁无声还有字。
一片潇湘古意。
扁舟记得幽寻。
相寻只在□□。
莫趁春风飞去，玉关夜雪犹深。"
王庭,"家住天门阊阖外，别来几度花开。
近传消息到江淮。
玉京知好在，金阙尚崔嵬。
流落江南山尽处，雨馀苍翠成堆。
暂同溪馆醉尊。
恐随丹诏动，且任玉山颓。"
刘学箕,"寒来暑往何时了。
世故催人老。
一人口插几张匙。
何用波波劫劫、没休时。
饥来吃饭困来睡。
莫把身为累。
谁能较短与量长。
落叶西风一梦、熟黄粱。"
范成大,"窗纱薄。
日穿红幔催梳掠。
催梳掠。
新晴天气，画檐闻鹊。
海棠逗晓都开却。
小云先在阑干角。
阑干角。
杨花满地，夜来风恶。"
张炎,"隔花窥半面，带天香、吹动一天秋。
叹行云流水，寒枝夜鹊，杨柳湾头。
浪打石城风急，难系莫愁舟。
未了笙歌梦，倚棹西州。
重省寻春乐事，奈如今老去，鬓改花羞。
指斜阳巷陌，都是旧曾游。
凭寄与、采芳俦侣，且不须、容易说风流。
争得似、桃根桃叶，明月妆楼。"
张孝祥,"宫柳垂垂碧照空。
九门深处五云红。
朱衣只在殿当中。
细拈丝梢龙尾北，缓携纶旨凤池东。
阿婆三五笑春风。"
赵长卿,"是三春已暮，浪蕊彤残，牡丹零落。
独殿清和，有佳名芍药。
浅浅芳业，绣幢鼎鼎，更艳香绰约。
浑似扬州，画楼卷起，翠帘红幕。
倚槛轻盈，万娇千媚，故整霞裙，笑花寂寞。
太守风流，拥笙歌围著。
坐上诗人，二千里外，念此身飘泊。
客眼看花，归心对酒，番成萧索。"
张炎,"乱雨敲春，深烟带晚，水窗慵凭。
空帘谩卷，数日更无花影。
怕依然、旧时燕归，定应未识江南冷。
最怜他、树底蔫红，不语背人吹尽。
清润。
通幽径。
待移灯翦韭，试香温鼎。
分明醉里，过了几番风信。
想竹间、高阁半开，小车未来犹自等。
傍新晴、隔柳呼船，待教潮信稳。"
姜夔,"燕雁无心，太湖西畔随云去。
数峰清苦。
商略黄昏雨。
第四桥边，拟共天随住。
今何许。
凭栏怀古。
残柳参差舞。"
王炎2,"往年糊口谋升斗。
朱墨尘埃粘两袖。
黄粱梦断始归来，依旧琴书当左右。
而今藏取持螯手。
林下独居闲散又。
问之何以得长年，寡欲少思安老朽。"
苏轼,"尊酒何人怀李白，草堂遥指江东。
珠帘十里卷香风。
花开又花谢，离恨几千重。
轻舸渡江连夜到，一时惊笑衰容。
语音犹自带吴侬。
夜阑对酒处，依旧梦魂中。"
侯置,"揉香嗅蕊朝还暮。
无端却被西风误。
底死欲留伊。
金尘蔌蔌飞。
茂陵头已白。
新聘谁相得。
耐久莫相思。
年年秋与期。"
王以宁,"白石读书房，世有斗南人杰。
一段素襟清韵，似玉壶冰雪。
仙家赤酒荐交梨，道眼况超越。
来往十州三岛，跨一轮新月。"
晁端礼,"圣泽昭天下漏泉。
君王慈孝自天然。
四民有养跻仁寿，九族咸亲迈古先。
歌舜日，咏尧年。
竞翻玉管播朱弦。
须知大观崇宁事，不愧生民下武篇。"
陈允平,"娇滴滴，聪隽在秋波。
六幅香裙拖细，一钩尘袜翦轻罗。
春意动人多。
临宝鉴，石黛拂修蛾。
燕子楼头蝴蝶梦，桃花扇底竹枝歌。
杨柳月婆娑。"
侯置,"晓日掠轻云。
霜瓦鳞鳞。
六朝山色俨如新。
家在洞庭南畔住，身在江滨。
华发照乌巾。
无意寻春。
空将两袖拂飞尘。
可惜梅花开近路，恼尽行人。"
仲殊,"解舞清平乐，如今说向谁。
红炉片雪上钳锤。
打就金毛狮子、也堪疑。
木女明开眼，泥人暗皱眉。
蟠桃已是著花迟。
不向春风一笑、待何时。"
陈亮,"潇洒林塘暮。
正迤逦、香风度。
一番天气，又添作琼枝玉树。
粉蝶无踪，疑在落花深处。
深沈庭院，也卷起、重帘否。
十分春色，依约见了，水村竹坞。
怎向江南，更说杏花烟雨。"
晏殊,"华浓，山翠浅。
一寸秋波如剪。
红日永，绮筵开。
暗随仙驭来。
遏云声，回雪袖。
占断晓莺春柳。
才送目，又颦眉。
此情谁得知。"
贺铸,"绣幕深朱户，熏炉小象床。
扶肩醉被冒明。
绣履可怜分破、两鸳鸯。
梦枕初回雨，啼钿半□妆。
一钩新月渡横塘。
谁认凌波微步、袜尘香。"
张炎,"寒花清事，老圃闲人，相看秋色霏霏。
带叶分根，空翠半湿荷衣。
沅湘旧愁未减，有黄金、难铸相思。
但醉里，把苔笺重谱，不许春知。
聊慰幽怀古意，且频簪短帽，休怨斜晖。
采摘无多，一笑竟日忘归。
从教护香径小，似东山、还似东篱。
待去隐，怕如今、不是晋时。"
李曾伯,"形胜风流，乐事良辰，一时四并。
正榆更新火，觞浮曲水，那堪上巳，又是清明。
赤壁功名，东坡文字，俯仰人间无古今。
诗书帅，对烽烟静昼，俎豆添春。
水边天气催人。
便须认杨花雪样生。
慨英风满席，思旌绵上，清谈束阁，肯记兰亭。
安得长绳，高悬碧落，系住画檐红日阴。
柔桑外，听鸣鸠唤雨，全胜流莺。"
张元干,"花王独占春风远。
看百卉、芳菲遍。
五福长随今日宴。
粉光生艳，宝香飘雾，方响流苏颤。
寿祺堂上修篁畔。
乳燕双双贺新院。
玉明年何处劝。
旌幢满路，貂蝉宜面，归觐黄金殿。"
张元干,"远树留残雪，寒江照晚晴。
分明江上数峰青。
倚槛旧愁新恨、一时生。
春意来无际，归舟去有程。
道人元自没心情。
楚梦只因沈醉、等闲成。"
程垓,"暑庭消尽风鸣树。
树鸣风尽消庭暑。
横枕一声莺。
莺声一枕横。
扇纨低粉面。
面粉低纨扇。
凉月淡侵床。
床侵淡月凉。"
方千里,"东风无力扬轻丝。
芳草雨馀姿。
浅绿还池，轻黄归柳，老去愿春迟。
栏干凭暖慵回首，闲把小花枝。
怯酒情怀，恼人天气，消瘦有谁知。"
史浩,"曾向泗滨浮玉质，也居十二峰前。
飞来藓发尚如拳，郁纷因出岫，巧镂是谁镌。
挈凭栏成胜赏，老夫亦自颓然。
坐疑霭霭上瑶天。
已为苏旱雨，却放老龙眠。"
吴文英,"病渴文园久。
梨花月，梦残春故人旧。
愁弹枕雨，衰翻帽雪，为情。
千金醉跃骄骢，试问取、朱桥翠柳。
痛恨不、买断斜阳，西湖酝入春酒。
吴宫乱水斜烟，留连倦客，慵更回首。
幽蛩韵苦，哀鸿叫绝，断音难偶。
题红泛叶零乱，想夜冷、江枫暗瘦。
付与谁、一半悲秋，行云在否。"
魏了翁,"堪怪两外府，使传载朝缨。
虽云身在江表，都号汉公卿。
莫是才堪世用，莫是有人吹送，中外尔联荣。
天运自消息，龙蠖不关情。
更寻思，谁得失，孰亏成。
潜鱼要向深渺，犹恐太分明。
且愿时清无事，长把书生阁束，归践对床盟。
强似抗尘俗，岁岁上陪京。"
刘克庄,"年年岁岁今朝，左弧悬罢浑无事。
吾衰久矣，我辰安在，老之将至。
懒写京书，怕看除目，败人佳思。
把东篱掩定，北窗开了，悠然酌、颓然睡。
客有过门投贽。
道先生访华胥氏。
谁能辛苦，陪他绮语，记他奇字。
屈指先贤，戴花老监，岂其苗裔。
待异时约取，宽夫彦国，入耆英会。"
贺铸,"巧翦合欢罗胜子，钗头春意翩翩。
艳歌浅拜笑嫣然。
愿郎宜此酒，行乐驻华年。
未是文园多病客，幽襟凄断堪怜。
旧游梦挂碧云边。
人归落雁後，思发在花前。"
陈亮,"人物从来少，篱菊为谁黄。
去年今日，倚楼还是听行藏。
未觉霜风无赖，好在月华如水，心事楚天长。
讲论参洙泗，杯酒到虞唐。
人未醉，歌宛转，兴悠扬。
太平胸次，笑他磊欲成狂。
且向武夷深处，坐对云烟开敛，逸思如微茫。
我欲为君寿，何许得新腔。"
陆游,"栏干几曲高斋路。
正在重云深处。
丹碧未乾人去。
高栋空留句。
离离芳草长亭暮。
无奈征车不住。
惟有断鸿烟渚。
知我频回顾。"
贺铸,"缚虎手。
悬河口。
车如鸡栖马如狗。
白纶巾。
扑黄尘。
不知我辈，可是蓬蒿人。
衰兰送客咸阳道。
天若有情天亦老。
作雷颠。
不论钱。
谁问旗亭，美酒斗十千。
酌大斗。
更为寿。
青鬓常青古无有。
笑嫣然。
舞翩然。
当垆秦女，十五语如弦。
遗音能记秋风曲。
事去千年犹恨促。
揽流光。
系扶桑。
争奈愁来，一日却为长。"
郭应祥,"洗眼重看十桂，转头已过三秋。
人生遇坎与乘流。
何况有花有酒。
花若与人有意，酒能为我浇愁。
拭金蕊泛金瓯。
比似菊英胜否。"
辛弃疾,"指点斋尊特地开。
风帆莫引酒船回。
方惊共折津头柳，却喜重寻岭上梅。
催月上，唤风来。
莫愁瓶罄耻金。
只愁画角楼头起，急管哀弦次第催。"
汪元量,"虬枝茜萼。
使轻盈态度，香透帘幕。
净洗铅华，浓抹胭脂，风前伴我孤酌。
诗翁瘦硬□□□，断不被、春风熔铄。
有陇头、折赠殷勤，又恐暮笳吹落。
寂寞。
孤山月夜，玉人万里外，空想前约。
雁足书沈，马上弦哀，不尽寒阴砂漠。
昭君滴滴红冰泪，但顾影、未梳掠。
等恁时、环佩归来，却慰此况萧索。"
陈允平,"自别萧郎锦帐寒。
凤楼日日望平安。
杏花枝上露才乾。
眉皱但嫌钿翠堕，臂销惟觉钏金宽。
薄情杨柳征鞍。"
葛长庚,"静看春容瘦。
未清明、荼シ避席，蔷薇出昼。
花里流莺骂桃李，似与东风管句。
怕虚度、兰亭时候。
我也别来天上夕，向年时、感叹湖山旧。
旧日事，君知否。
玉皇驾出清都晓。
就御前、三千神女，指麾八九。
化作花神下人世，如把粉团搦就。
又一似、玉盘在手。
莫是蕊珠亲付属，教小心、劝我杯儿酒。
也只得，为陪笑。"
王观,"红入桃腮，青回柳眼，韶华已破三分。
人不归来，空教草怨王孙。
平明几点催花雨，梦半阑、枕初闻。
问东君，因甚将春，老了闲人。
东郊十里香尘满，旋安排玉勒，整顿雕轮。
趁取芳时，共寻岛上红云。
朱衣引马黄金带，算到头、总是虚名。
莫闲愁，一半悲秋，一半伤春。"
周紫芝,"名在休文季孟间。
一时风味更萧然。
琼林不逐春风老，安用丹砂巧驻颜。
春入户，酒吹澜。
小桃枝上锦阑斑。
明年欲与君为寿，无路相从入道山。"
葛郯,"阳关西路，看垂阳客舍，嫩浮波。
宝马嘶风人渐远，隐隐歌声戛玉。
踏遍春山，归来高卧，笑濯沧浪足。
孤鸿天际，断霞摇曳心目。
香露飞入壶中，仙家九酝，酿百家。
一朵巫阳休怅望，且看家山眉绿。
歌罢风生，舞馀花颤，凤髓飘红烛。
瑶台月冷，夜归斗挂银屋。"
刘克庄,"此老先生，尚不留东阁，肯博西凉。
我侬争敢，来近思旷之旁。
朱颜未改，绝胜如、蔡义张苍。
元自有，安丹灶地，何须求白云乡。
欲缀小词称寿，□譬如河伯，观海洋。
遥知垂弧甲第，置酒华堂。
且吟梁甫，谁管他、冶子田强。
试问取，壶翁仙诀，几时传与君房。"
周紫芝,"年少登高意气多。
黄花压帽醉嵯峨。
如今满眼看华发，强拈茱萸奈老何。
千垒岫，万重波。
一时分付与秦娥。
明年身健君休问，且对秋风卷翠螺。"
晏几道,"宿雨收尘，朝霞破暝。
风光暗许花期定。
玉人呵手试妆时，粉香帘幕阴阴静。
斜雁朱弦，孤鸾绿镜。
伤春误了寻芳兴。
去年今日杏墙西，啼莺唤得闲愁醒。"
石孝友,"落日秋风岭上村。
全稀过雁少行人。
正是悲伤愁绝处，更黄昏。
漠漠野烟生碧树，漫漫衰草际黄云。
借使昔人行到此，也销魂。"
京镗,"才近重阳，喜风露、酝成爽气。
应料有、悲秋情绪，澹妆慵试。
黄菊篱边开遍否，紫鸿塞外归来未。
但倚阑、高处望长空，无穷意。
名利鼎，从渠沸。
穷达路，非人致。
又何须咄咄，向空书字。
西风正好狂吹帽，庾尘那解关吾事。
纵嬉游、也不学山翁，如泥醉。"
张炎,"带飘飘，衣楚楚。
空谷饮甘露。
一转花风，萧艾遂如许。
细看息影云根，淡然诗思，曾□被、生香轻误。
此中趣。
能消几笔幽奇，羞掩众芳谱。
薜老苔荒，山鬼竟无语。
梦游忘了江南，故人何处，听一片、潇湘夜雨。"
赵彦端,"一□青春正及笄。
蕊珠仙子下瑶池。
箫吹弄玉登楼月，弦拨昭君未嫁时。
云体态，柳腰肢。
绮罗活计强相随。
天教谪入群花苑，占得东风第一枝。"
卢祖皋,"夹岸垂杨步障深。
露桥横截影沈沈。
数家篱落，一晌晚凉侵。
闲倚短篙停夜月，静看双翅落栖禽。
久无羁思，前事忽惊心。"
刘镇2,"谁送凉蟾消夜暑。
河汉迢迢，牛女何曾渡。
乞得巧来无用处。
世间枉费闲针缕。
人在江南烟水路。
头白鸳鸯，不道分飞苦。
信远翻嗔乌鹊误。
眉山暗锁巫阳雨。"
张炎,"老枝无著秋声处，萧萧倦听风雨。
暗饮春腴，欣荣晚节，不载天河人去。
心存太古。
喜冰雪相看，此君欲语。
共倚云根，岁寒羞并岁寒所。
当年曾见汉馆，卷帘频坐对，飞梦湘楚。
叹我重来，何堪如此，落叶空江无数。
盘桓屡抚。
似冉冉吹衣，颇疑非雾。
素壁高堂，晋人清几许。"
姜夔,"寒食飞红满帝城。
慈乌相对立，柳青青。
玉阶端笏细陈情。
天恩许，春尽可还京。
鹊报倚门人。
安舆扶上了，更亲擎。
看花携乐缓行程。
争迎处，堂下拜公卿。"
陈,"黄了旧皮肤，最是风流处。
多少纷纷陌上人，不听春鹃语。
触目是家山，到了须拈取。
云散长空月满天，好个还乡路。"
韩,"海棠开，春已半，桃李又如许。
一朵梨花，院落阑干雨。
不禁中酒情怀，爱闲懊恼，都忘却、旧题诗处。
燕莺语。
溪岸点点飞绵，杨柳无重数。
带得愁来，莫恁空休去。
断肠芳草天涯，行云荏苒，和好梦、有谁分付。"
秦观,"妙手写徽真。
水翦双眸点绛唇。
疑是昔年窥宋玉，东邻。
只露墙头一半身。
往事已酸辛。
谁记当年翠黛颦。
尽道有些堪恨处，无情。
任是无情也动人。"
陆游,"桥如虹。
水如空。
一叶飘然烟雨中。
天教称放翁。
侧船篷。
使江风。
蟹舍参差渔市东。
到时闻暮锺。"
范成大,"荡漾西湖采绿苹。
扬鞭南埭衮红尘。
桃花暖日茸茸笑，杨柳光风浅浅颦。
章贡水，郁孤云。
多情争似桂江春。
崔徽卷轴瑶姬梦，纵有相逢不是真。"
赵长卿,"绮疏新晓。
学语雏莺巧。
烟暖瑶阶梧叶老。
满地东风芳草。
少年不合风流。
偿他酒债花愁。
望断绿芜春去，销魂懒上层楼。"
李之仪,"声名自昔犹时鸟，日月何尝避覆盆。
是非都付鬓边蚊。
邂逅风雷终有用，低回囊槛要深蹲。
酒中聊复比乾坤。"
朱敦儒,"盏底一盘金凤。
满泛酒光浮动。
引我上烟霞，智力一时无用。
无用。
无用。
蹋破十洲三洞。"
赵善括,"喜连宵、四郊春雨。
纷纷一阵红去。
东君不爱闲桃李，春色尚馀分数。
云影住。
任绣勒香轮，且阻寻芳路。
农家相语。
渐南亩浮青，西江涨绿，芳沼点萍絮。
西成事，端的今年不误。
从他蝶恨蜂妒。
莺啼也怨春多雨，不解与春分诉。
新燕舞。
犹记得、雕梁旧日空巢土。
天涯劳苦。
望故国江山，东风吹泪，渺渺在何处。"
辛弃疾,"小窗风雨，从今便忆，中夜笑谈清软。
啼鸦衰柳自无聊，更管得、离人肠断。
诗书事业，青毡犹在，头上貂蝉会见。
莫贪风月卧江湖，道日近、长安路远。"
吴潜,"碧云开，红日丽，宫柳碎繁影。
犹记朝回，马兀梦频醒。
天教一舸江湖，数椽涧壑，渐摆脱、世间尘境。
已深省。
添买竹坞千畦，荷漪两三顷。
鹤引禽伸，日月峤壶永。
不须瓮里思量，隙中驰骛，也莫管、玉关风景。"
刘辰翁,"西风处士，例一枝团月，咸平印印。
千古诗宗传不绝，至竟被渠道尽。
雪返香魂，霜吹晓怨，肯受东君聘。
罗浮梦转，兔环知是谁孕。
未说烟雨江南，垂垂青子，须要调金鼎。
愁绝西山明秀处，依旧鹤南飞影。
我白君元，君词我和，各自为长庆。
後来桃李，遥遥别是花信。"
吕胜己,"年年冬後心情快。
常是留宾醉。
尊前笑靥粲金钿。
更有半黄枨橘、满堆磐。
人人爱道休官去。
总是闲言语。
古今文士与贤才。
为甚独高陶令、赋归来。"
赵师侠,"台星明翼轸，和气满潇湘。
长淮胜处地灵，应产股肱良。
共仰三朝元老，要识一时英杰，人物自堂堂。
直气薄霄汉，德望耸岩廊。
拥貔貅，森戟，镇藩方。
折冲樽俎，春融花柳侑壶觞。
两世麟符玉节，九郡恩风惠雨，仁者寿宜长。
凤诏来丹阙，绣衮觐明光。"
陈师道,"九里山前千里路。
流水无情，只送行人去。
路转河回寒日暮。
连峰不许重回顾。
水解随人花却住。
衾冷香销，但有残妆污。
泪入长江空几许。
双洪一抹无寻处。"
高观国,"浪摇新绿。
漫芳洲翠渚，雨痕初足。
荡霁色、流入横塘，看风外漪漪，皱纹如。
藻荇萦回，似留恋、鸳飞鸥浴。
爱娇云蘸色，媚日蓝，远迷心目。
仙源漾舟岸曲。
照芳容几树，香浮红玉。
记那回、西洛桥边，裙翠传情，玉纤轻掬。
三十六陂，锦鳞渺、芳音难续。
隔垂阳，故人望断，浸愁万斛。"
晁补之,"高鸿远骛。
溪山一带人烟簇。
知君船近渔矶宿。
轻素横溪，天淡挂寒玉。
谁家红袖阑干曲。
南陵风软波平绿。
幽吟无伴芳尊独。
清瘦休文，一夜伤单。"
张炎,"向天涯、水流云散，依依往事非旧。
西湖见说鸥飞去，知有海翁来否。
风雨後。
甚客里逢春，尚记花间酒。
空嗟皓首。
对茂苑残红，携歌占地，相趁小垂手。
归时候。
花径青红尚有。
好游何事诗瘦。
龟蒙未肯寻幽兴，曾恋志和渔叟。
吟啸久。
爱如此清奇，岁晚忘年友。
呼船渡口。
叹西出阳关，故人何处，愁在渭城柳。"
辛弃疾,"唱彻阳关泪未乾。
功名馀事且加餐。
浮天水送无穷树，带雨云埋一半山。
今古恨，几千般。
只应离合是悲欢。
江头未是风波恶，别有人间行路难。"
赵师侠,"风雨急。
红紫又还狼藉。
嫩绿团枝苔径湿。
帘开双燕入。
院静昼闲人寂。
一缕水沈烟直。
心事有谁能会得。
阶前芳草碧。"
王之道,"春睡起。
金鸭暖消沈水。
笑比梅花鸾鉴里。
嗅香还嚼蕊。
琼户倚来重倚。
又见夕阳西坠。
门外马嘶郎且至。
失惊心暗喜。"
赵长卿,"一梦十年劳忆记。
社燕宾鸿，来去何容易。
宿酒半醒便午睡。
芭蕉叶映纱窗翠。
衬粉泥书双合字。
鸾凤鸳鸯，总是双双意。
已作吹箫长久计。
鸳衾空有中宵泪。"
张炎,"十年前事翻疑梦，重逢可怜俱老。
水国春空，山城岁晚，无语相看一笑。
荷衣换了。
任京洛尘沙，冷凝风帽。
见说吟情，近来不到谢池草。
欢游曾步翠窈。
乱红迷紫曲，芳意今少。
舞扇招香，歌桡唤玉，犹忆钱塘苏小。
无端暗恼。
又几度留连，燕昏莺晓。
回首妆楼，甚时重去好。"
谢逸,"一江秋水碧湾湾。
绕青山。
玉连环。
帘幕低垂，人在画图间。
闲抱琵琶寻旧曲，弹未了，意阑珊。
飞鸿数点拂云端。
倚阑看。
楚天寒。
拟倩东风，吹梦到长安。
恰似梨花春带雨，愁满眼，泪阑干。"
周邦彦,"廉纤小雨池塘遍。
细点看萍面。
一双燕子守朱门。
比似寻常时候、易黄昏。
宜城酒泛浮香絮。
细作更阑语。
相将羁思乱如云。
又是一窗灯影、两愁人。"
黄公绍,"望湖天。
望湖天。
绿杨深处鼓。
好是年年三二月，湖边日日看划船。"
侯置,"白鹤到时节，霜信满南州。
金盘露重，银潢波浪载天流。
岳渎千龄锺秀，赋出人间英气，清照洞庭秋。
烈日严霜操，竹简万年留。
苏属国，二千秩，若为酬。
杜园阴密，未央前席动宸旒。
入践紫薇郎省，擢赞绿槐公位，指日凤池游。
千顷玉芝熟，准备饭青牛。"
辛弃疾,"年年团扇怨秋风。
愁绝宝杯空。
山下卧龙丰度，台前戏马英雄。
而今休矣，花残人似，人老花同。
莫怪东篱韵减，只今丹桂香浓。"
郭应祥,"方是闲堂寿宴开。
今回生日胜前回。
慈闱斑貌看看到，别驾除书鼎鼎来。
纷彩服，滟金杯。
缓歌慢舞不须催。
明年此际称觞罢，醉向裴亭与定台。"
黄升,"自沈香梦断，风雨外、失馀春。
怅袍锦淋漓，金銮论奏，四海无人。
蛾眉古来见妒，奈昭阳、飞燕亦成尘。
惟有空梁落月，至今能为传神。
神游八表跨长鲸。
谁是再来身。
爱云月溪头，玉环一曲，笔力千钧。
人间不堪著眼，但香名、百世尚如新。
乞我九霞蜚佩，梯空共上秋。"
王之道,"雪霁柳舒容，日薄梅摇影。
新岁换符来，天上初见颁桃梗。
试问我酬君唱，何如博塞欢娱，百万呼卢胜。
投珠报玉，须放骚人遣春兴。
诗成谈笑，写出无穷景。
不妨时作颠草，驰骋张芝圣。
谁念杜陵野老，心同流水必东，与物初无竞。
公侯应有种哉，倾否由天命。"
李之仪,"晚来寒甚，密雪穿庭户。
如在广寒宫，惊满目、瑶林琼树。
佳人乘兴，应是得欢多，泛新声，催金盏，别有留心处。
争知这里，没个人言语。
拨尽火边灰，搅愁肠、飞花舞絮。
凭谁子细，说与此时情，欢暂歇，酒微醺，还解相思否。"
郭应祥,"开禧三月初逢九。
持杯来庆梅仙寿。
警捕恰三年。
四封人宴然。
政成应不日。
去作朝京客。
阴德合长生。
休看三住铭。"
李曾伯,"一种孤，四出清芬，半秋始花。
只些儿肌骨，才逾一芥，许多韵度，迥压群葩。
得雨相催，随风所到，较七里山樊尤远些。
纷纷辈，笑渠侬桃李，徒竞春华。
试容老子婆娑。
恍身在广寒仙子家。
任殷勤唤酒，恣从君赏，徘徊待月，剩向人夸。
我有家林，旧栽岩壑，得归去相延方是佳。
姑先约，拼共横船玉，教堕巾纱。"
高观国,"楚宫闲，金成屋，玉为阑。
断云梦、容易惊残。
骊歌几叠，至今愁思怯阳关。
清音恨阻，抱哀筝、知为谁弹。
年华晚，月华冷，霜华重，鬓华斑。
也须念、闲损雕鞍。
斜缄小字，锦江三十六鳞寒。
此情天阔，正梅信、笛里关山。"
辛弃疾,"醉帽吟鞭花不住，却招花共商量。
人生何必醉为乡。
从教斟酒浅，休更和诗忙。
一斗百篇风月地，饶他老子当行。
从今三万六千场。
青青头上发，还作柳丝长。"
张元干,"靓妆艳态，娇波流盼，双靥横涡半笑。
尊前烛畔粉生光，更低唱、新翻转调。
花房结子，冰枝清瘦。
醉依香浓寒峭。
雏莺新啭上林声，惊梦断、池堂春草。"
魏了翁,"物象芸芸，知几许、功夫来格。
更时把、荷衣芰制，从容平熨。
云淡天空诗献状，竹深花静机藏密。
对窗前、屏岫老仪刑，真颜色。
商古道，谁俦匹。
评今士，谁钧敌。
向平舟问雁，久间霜翮。
枰上举棋元不定，磨边旋蚁何曾息。
傥天公、有意要平治，饶华发。"
张先,"花前月下暂相逢。
苦恨阻从容。
何况酒醒梦断，花谢月朦胧。
花不尽，月无穷。
两心同。
此时愿作，杨柳千丝，绊惹春风。"
王奕,"搔首倚薰风。
一幅画图尘土中。
鹤怨猿惊人去也，潜龙。
谁绞香车起蛰松。
岁月去熙丰。
世味人情自淡浓。
春去春来墩不竞，匆匆。
蜀水吴山血又红。"
黄庭坚,"画堂高会酒阑珊。
倚栏干。
霎时间。
千里关山，常恨见伊难。
及至而今相见了，依旧似、隔关山。
倩人传语问平安。
省愁烦。
泪休弹。
哭损眼儿，不似旧时单。
寻得石榴双叶子，凭寄与、插云。"
赵必,"沙上盟鸥鹭。
笑吟翁、梦今不到，草堂深处。
金屋重重春睡暖，傍翠偎香步步。
已自摘、蟠桃三度。
旧日画眉情性在，更君房、妙绝文章语。
消受得，乘鸾侣。
楼中燕燕谁家住。
又从新、移根换叶，栽花千树。
第一信风春事觉，莫遣绿羞红污。
早早做、阑干遮护。
天上姻缘千里合，喜乘槎、先入银河路。
人似玉，衣金缕。"
柳永,"淮楚。
旷望极，千里火云烧空，尽日西郊无雨。
厌行旅。
数幅轻帆旋落，舣棹蒹葭浦。
避畏景，两两舟人夜深语。
此际争可，便恁奔名竞利去。
九衢尘里，衣冠冒炎暑。
回首江乡，月观风亭，水边石上，幸有散发披襟处。"
彭元逊,"浅入新年，逢人日、拂拂淡烟无雨。
叶底妖禽自语。
小啄幽香还吐。
东风辛苦，便怕有、踏青人误。
清明寒食，消得渡江，黄翠千缕。
看临小帖宜春，填轻晕湿，碧花生雾。
为说钗头袅袅，系著轻盈不住。
问郎留否。
似昨夜、教成鹦鹉。
走马章台，忆得画眉归去。"
陈允平,"开尽荼シ，正桑云麦浪，天气如秋。
南园露梢半坼，金粟丝头。
温香傍酒，尽多娇、不识春愁。
莺院悄，轻阴弄晚，何人堪伴清游。
偏爱紫蕤黄袅，想金壶胜赏，依旧扬州。
花前夜阑醉後，斜月当楼。
翻阶句好，记玄晖、此日风流。
双鬓改，一枝帽底，如今应为花羞。"
王义山,"慈元宫殿五云开。
寿献九霞杯。
步随王母共徘徊。
仙子下瑶台。
红袖引翻鸾镜媚，婆娑雪□风回。
繁弦脆管莫相催。
齐唱柘枝来。"
赵文,"是去年、春草又凄凄，尘生缕金衣。
怅朱颜为土，白杨堪柱，燕子谁依。
谩说漫漫六合，无地著相思。
辽鹤归来後，城亦全非。
更有延平一剑，向风雷半夜，何处寻伊。
怪天天何物，堪作玉弹棋。
到年年、无肠堪断，向清明、独自掩荆扉。
何况又、禽声杜宇，花事酴。"
刘过,"彩笔恹恹慵赋咏。
斗草闲来寻小迳。
西园春事只供愁，当好景。
成孤另。
春又那知人欲病。
洗尽残妆临晚镜。
淡玉一团浆水莹。
强持檀板近芳樽，云遏定。
君须听。
低唱月来花弄影。"
周邦彦,"晚步芳塘新霁後。
春意潜来，迤逦通窗牖。
午睡渐多浓似酒。
韶华已入东君手。
嫩绿轻黄成染透。
烛下工夫，泄漏章台秀。
拟插芳条须满首。
管交风味还胜旧。"
柳永,"恋帝里，金谷园林，平康巷陌，触处繁华，连日疏狂，未尝轻负，寸心双眼。
况佳人、尽天外行云，掌上飞燕。
向玳筵、一一皆妙选。
长是因酒沈迷，被花萦绊。
更可惜、淑景亭台，暑天枕簟。
霜月夜凉，雪霰朝飞，一岁风光，尽堪随分，俊游清宴。
算浮生事，瞬息光阴，锱铢名宦。
正欢笑，试恁暂时分散。
却是恨雨愁云，地遥天远。"
姜夔,"又正是春归，细柳暗黄千缕。
暮鸦啼处。
梦逐金鞍去。
一点芳心休诉。
琵琶解语。"
刘克庄,"旁人嘲我。
甚鬓毛都秃，齿牙频堕。
不记是、何代何年，尽元熙宁，侬常喑麽。
退下驴儿，今老矣、岂堪推磨。
要挂冠神武，几番说了，这回真个。
亲朋纷纷来贺。
况弟兄对榻，儿女团坐。
愿世世、相守茅檐，便宰相时来，二郎休作。
白伫乌巾，谁信道、神仙曾过。
拣人间、有松风处，曲肱高卧。"
万俟咏,"梅夏暗丝雨，麦秋扇浪风。
香芦结黍趁天中。
五日凄凉今古、与谁同。"
欧阳修,"六月炎蒸何太盛。
海榴灼灼红相映。
天外奇峰千掌迥。
风影定。
汉宫圆扇初成咏。
珠箔初褰深院静。
绛绡衣窄冰肤莹。
睡起日高堆酒兴。
厌厌病。
宿酲和梦何时醒。"
刘辰翁,"有客从余，不计余无酒。
袖有蟠桃为君寿。
叹此桃再熟，也须年後。
甚辨得，转盼个偷桃手。
菊潭三十斛，月又月添，天赋先生日更久。
但黄杨长寸，闰年倒寸，似凭得到梧宫甚时候。
客又道奇特是阳生，後七日相看，醉春风柳。"
辛弃疾,"绝代佳人，曾一笑、倾城倾国。
休更叹、旧时清镜，而今华发。
明日伏波堂上客，老当益壮翁应说。
恨苦遭、邓禹笑人来，长寂寂。
诗酒社，江山笔。
松菊径，云烟屐。
怕一觞一咏，风流弦绝。
我梦横江孤鹤去，觉来却与君相别。
记功名、万里要吾身，佳眠食。"
侯置,"市桥灯火春星碎。
街鼓催归人未醉。
半嗔还笑眼回波，欲去更留眉敛翠。
归来短烛馀红泪。
月淡天高梅影细。
北风休遣雁南来，断送不成今夜睡。"
葛郯,"蓬莱一岛，卧长烟千柳，西溪幽趣。
苜蓿盘中初日上，不把充俎，和月栽松，饶云买石，只此为家务。
倚楹清啸，断霞斜倚天暮。
闻道块磊浇胸，槎丫肝肺，动笔端风雨。
壁上潇湘秋一帧，影落荻花洲渚。
暗浦潮生，寒矶雪化，无复风尘虑。
此时渔父，短蓑合在何处。"
刘过,"销薄春冰，碾轻寒玉，渐长渐弯。
见凤鞋泥污，偎人强剔，龙涎香断，拨火轻翻。
学抚瑶琴，时时欲翦，更掬水鱼鳞波底寒。
纤柔处，试摘花香满，镂枣成班。
时将粉泪偷弹。
记绾玉曾教柳傅看。
算恩情相著，搔便玉体，归期暗数，画遍阑干。
每到相思，沈吟静处，斜倚朱唇皓齿间。
风流甚，把仙郎暗掐，莫放春闲。"
史浩,"吾皇睿哲。
廷有真三杰。
同向清时扬茂烈。
掩迹皋陶夔契。
联镳忽访山樊。
凉生花底清尊。
太史明朝日奏，台星皆聚柴门。"
王沂孙,"孤峤蟠烟，层涛蜕月，骊宫夜采铅水。
讯远槎风，梦深薇露，化作断魂心字。
红瓷候火，还乍识、冰环玉指。
一缕萦帘翠影，依稀海天云气。
几回娇半醉。
翦春灯、夜寒花碎。
更好故溪飞雪，小窗深闭。
荀令如今顿老，总忘却、樽前旧风味。
谩惜馀熏，空篝素被。"
丘,"罗袖薄。
玉臂镂花金约。
起晚欠伸莲步弱。
倚床娇韵恶。
独自青楼珠箔。
怎向日长花落。
门掩东风春寂寞。
误人喜鹊。"
沈端节,"旧家元夜，追随风月，连宵欢宴。
被那懑、引得滴流地，一似蛾儿转。
而今百事心情懒。
灯下几曾看。
算静中、唯有窗间梅影，合是幽人伴。"
戴复古,"渔父饮，不须钱。
柳枝斜贯锦鳞鲜。
换酒却归船。"
王安石,"归依众，梵行四威仪。
愿我遍游诸佛土。
十方贤圣不相离。
永灭世间痴。"
吴潜,"家山好，好处是秋来。
绿橘黄橙随市有，岩花篱菊逐时开。
管与付尊。
新筑就，别馆共闲台。
摇手出离名利窟，掉头摆脱簿书堆。
只在念头灰。"
欧阳修,"十月小春梅蕊绽。
红炉画阁新妆遍。
鸳帐美人贪睡暖。
梳洗懒。
玉壶一夜轻澌满。
楼上四垂帘不卷。
天寒山色偏宜远。
风急雁行吹字断。
红日晚。
江天雪意云撩乱。"
周邦彦,"迤逦春光无赖，翠藻翻池，黄蜂游阁。
朝来风暴，飞絮乱投帘幕。
生憎暮景，倚墙临岸，杏靥夭斜，榆钱轻薄。
昼永惟思傍枕，睡起无，残照犹在亭角。
况是别离气味，坐来但觉心绪恶。
痛引浇愁酒，奈愁浓如酒，无计消铄。
那堪昏暝，簌簌半檐花落。
弄粉调朱柔素手，问何时重握。
此时此意，长怕人道著。"
吴潜,"衰翁老大脚犹轻。
行到净凉亭。
近日方忧多雨，连朝且喜长晴。
谩寻欢笑，翠涛杯满，金缕歌清。
况有兰朋竹友，柳词贺句争鸣。"
蔡伸,"鸳鸯枕上云堆绿。
兰膏微润知新沐。
开帐对华灯。
见郎双眼明。
锦衾香馥郁。
槛竹敲寒玉。
何物最无情。
晓鸡咿喔声。"
吕胜己,"忆惜西来，春已暮、馀寒犹力。
正迤逦、登山临水，未磋行役。
云笈偶寻高士传，桃川又访秦人迹。
向此时、游宦兴阑珊，归无策。
归计定，归心追。
惊换岁，犹为客。
还怅望、家山千里，迥无消息。
□□不堪泥路远，烟林赖有梅花白。
为孤芳、领略岁寒情，谁人识。"
韩元吉,"幽槛暑。
又是一年重午。
猎猎风蒲吹翠羽。
楚天梅熟雨。
往事潇湘南浦。
魂断画船箫鼓。
双叶石榴红半吐。
倩君聊寄与。"
王以宁,"千古南阳，刘郎乡国，依约楚俗秦风。
英姿豪气，耆旧笑谈中。
佩来从帝所，许洲花、潭菊从容。
霜秋晓，凉生日观，极目送飞鸿。
主公。
天下士，挥豪万字，一饮千锺。
醉高歌起舞，唤醒人龙。
我自人间漫浪，平生事、南北西东。
辞公去，寒眸激电，曾识小安丰。"
赵彦端,"香蔌蔌。
小山丛桂烘温玉。
烘温玉。
酒愁花暗，沈腰如束。
烦君剩与阳春曲。
为君细拂衾罗馥。
衾罗馥。
一春幽梦，与君相续。"
秦观,"愁鬓香云坠，娇眸水玉裁。
月屏风幌为谁开。
天外不知音耗、百般猜。
玉露沾庭砌，金风动灰。
相看有似梦初回。
只恐又抛人去、几时来。"
陈人杰,"世路如秋，万里萧条，君何所之。
想鲈乡烟水，尚堪垂钓，虎丘泉石，尽可题诗。
橙弄霜黄，芦飘雪白，何处西风无酒旗。
经行地，有会心之事，好吐胸奇。
一邱封了要离。
问世上男儿今有谁。
但一尊相属，居然感慨，扁舟独往，可是崎。
齐邸歌鱼，扬州跨鹤，风味浅深君自知。
匆匆去，算梅边春动，又是归期。"
史达祖,"烟光摇缥瓦。
望晴檐多风，柳花如洒。
锦瑟横床，想泪痕尘影，凤弦常下。
倦出犀帷，频梦见、王孙骄马。
讳道相思，偷理绡裙，自惊腰衩。
惆怅南楼遥夜。
记翠箔张灯，枕肩歌罢。
又入铜驼，遍旧家门巷，首询声价。
可惜东风，将恨与、闲花俱谢。
记取崔徽模样，归来暗写。"
姚勉,"江涵石瘦，雪压桥低，森森万木寒僵。
不是争魁，百花谁敢先芳。
冰姿皎然玉立，笑儿曹、粉面何郎。
调羹鼎，只此花馀事，说甚宫妆。
松竹岁寒三友，恨竹汗晋士，松秦皇。
雪魄冰魂，回首世上无香。
西湖有人觅句，但知渠、清浅黄昏。
奇绝处，五更初、横月带霜。"
黄裳,"谁能留得年华住。
韶华今在何处。
万林飞尽，但惊天篆，半空无数。
望消息、霜催雁过，佳人愁起云垂暮。
就绣幕、红炉去。
金鸭时飘异香，柳腰人舞。
休道行且分飞，共乐还一岁，见景长是欢聚。
大来芳意，既与名园，是花为主。
翠娥说、尊前笑语，来年管取人如故。
向寂寞，中先喜，俄顷飞琼，化成寰宇。"
夏元鼎,"万里担簦访道，要知一点灵丹。
日乌月兔在朝元。
岂在迢迢云汉。
罔象求珠易得，离明契后难言。
五金八石是虚传。
争似阳修阴炼。"
苏轼,"定场贺老今何在。
几度新声改。
怨声坐使旧声阑。
俗耳只知繁手、不须弹。
断弦拭问谁能晓。
七岁文姬小。
拭教弹作辊雷声。
应有开元遗老、泪纵横。"
吴泳,"似斜斜，才整整，又霏霏。
今夜里、窗户先知。
嫌春未透，故穿庭树作花飞。
起来寻访剡溪人，半压桥低。
兔园册，渔江画，兰房曲，竹丘诗。
怎模得、似当时。
天寒堕指，问谁能解白登围。
也须凭酒遣拿担，击乱鹅池。"
王千秋,"翠勺银锅飨夜游。
万灯初上月当楼。
溶溶琥珀流匙滑，璨璨珠著面浮。
香入手，暖生瓯。
依然京国旧风流。
翠娥且放杯行缓，甘味虽浓欲少留。"
刘仙伦,"倚空绝壁。
直下江千尺。
天际两蛾凝黛，愁与恨、几时极。
暮潮风正急。
酒醒闻塞笛。
试问谪仙何处，青山外，远烟碧。"
辛弃疾,"细把君诗说。
怅馀音、钧天浩荡，洞庭胶葛。
千尺阴崖尘不到，惟有层冰积雪。
乍一见、寒生毛发。
自昔佳人多薄命，对古来、一片伤心月。
金屋冷，夜调瑟。
去天尺五君家别。
看乘空、鱼龙惨淡，风云开合。
起望衣冠神州路，白日消残战骨。
叹夷甫、诸人清绝。
夜半狂歌悲风起，听铮铮、阵马檐间铁。
南共北，正分裂。"
苏轼,"渔父醒，春江午。
梦断落花飞絮。
酒醒还醉醉还醒，一笑人间今古。"
赵彦端,"忆醉君家倚翠屏。
年年相喜鬓毛青。
谁知缓步从天下，犹许清弹此地听。
挥羽扇，写鹅经。
使星何似老人星。
几时一试薰风手，今日桐阴又满庭。"
张辑,"来翦莼丝，江头一阵鸣蓑雨。
孤篷归路。
吹得苹花暮。
短发萧萧，笑与沙鸥语。
休归去。
玉龙嘶处。
邀月过南浦。"
辛弃疾,"九畹芳菲兰佩好。
空谷无人，自怨蛾眉巧。
宝瑟泠泠千古调。
朱丝弦断知音少。
冉冉年华吾自老。
水满汀洲，何处寻芳草。
唤起湘累歌未了。
石龙舞罢松风晓。"
石孝友,"半千宝运，瑞清朝、诞育人间英物。
暖律吹灰春到也，迟日光腾东壁。
婺女双溪，沈郎八咏，辉映皆冰雪。
储精毓秀，几年一个人杰。
须信和气随人，粉梅欺黛柳，娇春争发。
翠幕重重称寿处，莲炬蕙烟明灭。
鼎席犹虚，九重频念此，衮衣华发。
明年今夜，凤池应醉花月。"
葛长庚,"银月凄凉，绮霞明灭，秋色如此。
露满清襟，风生衰鬓，夜已三更矣。
寻思往事，千头万绪，回首诮如梦里。
指烟霄，不如归去，不知今夕何夕。
鹑衣百结，脂垢腻，犹是小蛮针指。
对酒逢诗，高吟大笑，四海今谁似。
荷亭竹阁，共风同月，此会今生能几。
君须记，去来聚散，只□底是。"
赵长卿,"正金风无露。
玉宇生凉，楚郊无暑。
催起行人，恰槐黄时序。
万里晴宵，几人争睹，快鹏抟一举。
明月圆时，素秋中夜，凌云新赋。
那更渊源，词锋轻锐，笔阵纵横，学通今古。
誉望飞腾，是麟宗文虎。
魁荐归来，华堂香里，与管弦为主。
待看明年，彤墀射策，鳌头独步。"
李流谦,"江涨解网雨，衣润熟梅天。
高人何事，乘兴来寄五湖船。
才听咚咚叠奏，呕轧撸声声齐发，几别故州山。
转盼青楼杪，已在碧云端。
渡头月，临晚霁，泊清湾。
水空天静，高下相应总团。
遥想吾家更好，尽唤儿曹泛扫，欣赏共婵娟。
应念思归客，对此不成眠。"
赵彦端,"爱日。
报疏梅动意，春前呼得。
画栋晓开寿城。
度百和温馨，霜华无力。
斑衣翠袖，人面年年照酒色。
环四座、璧月琼枝，恍然江县拟乡国。
闻道抚、东岩旧迹。
又殊胜、谢家清逸。
知与桃花笑了，定何似青鸟，层城消息。
他年妙高峰上，优昙会堪折。
拥轻轩、未妨游戏，看取朱轮十。"
晏殊,"紫薇朱槿繁开後。
枕簟微凉生玉漏。
玳筵初启日穿帘，檀板欲开香满袖。
红衫侍女频倾酒。
龟鹤仙人来献寿。
欢声喜气逐时新，青鬓玉颜长似旧。"
洪皓,"对金商暮节，此时客、意难忘。
正卉木凋零，蛩韵切，宾雁南翔。
东篱有黄蕊绽，是幽人、最爱折浮觞。
须信凌霜可赏，任他落帽清狂。
茫茫。
去国三年，行万里、过重阳。
奈眷恋庭闱，矜怜幼稚，坠泪回肠。
凭栏处空引领，望江南、不见转凄凉。
羁旅登高易感，况於留滞殊方。"
李纲,"物我本虚幻，世事若俳谐。
功名富贵，当得须是个般才。
幸有山林云水，造物端如有意，分付与吾侪。
寄语旧猿鹤，不用苦相猜。
醉中适，一杯尽，复一杯。
坐间有客，超诣言笑可忘怀。
况是清风明月，如会幽人高意，千里自飞来。
共笑陶彭泽，空对菊花开。"
晁端礼,"火冷灯□山驿静，无人与暖香衾。
阿谁教你惜人深。
一成迷後，不忘有如今。
枕畔耳边都悄悄，忆伊模样声音。
些儿年纪正难禁。
盟言虽在，只恐我痴心。"
惠洪,"半身屏外。
睡觉唇红退。
春思乱，芳心碎。
空馀簪髻玉，不见流苏带。
试与问，今人秀整谁宜对。
湘浦曾同会。
手搴轻罗盖。
疑是梦，今犹在。
十分春易尽，一点情难改。
多少事，却随恨远连云海。"
杨泽民,"李素华曾缟昼。
当年独冠群芳秀。
今日再来眉暗斗。
谁人後。
追思恰似章台柳。
先自病来迟唧溜。
肌肤瘦减宽襟袖。
已是无聊仍断酒。
徘徊久。
者番枉走长亭候。"
周密,"玉沁唇脂，香迷眼缬，肉红初映仙裳。
湘皋春冷，谁翦茜云香。
疑是潘妃乍起，霞侵脸、微印宫妆。
还疑是，寿阳凝醉，无语倚含章。
绛绡，清泪冷，东风寄远，愁损红娘。
笑李凡桃俗，蝶喜蜂忙。
莫把杏花轻比，怕杏花、不敢承当。
飘零处，还随流水，应去误刘郎。"
葛郯,"双锦领出西山。
戎幕护旌旗。
横槊春风百咏，临淮夜月千卮。
风流樽俎，琼花破艳，红药攒枝。
赏尽竹西歌吹，珠帘十里香迷。"
晁补之,"马上匆匆听鹊喜，朦胧月淡黄昏。
碧罗双扇拥朝云。
粉光先辨脸，朱色怎分唇。
暂别宝奁蛛网遍，春风泪污榴裙。
香笺小字寄行云。
纤腰非学楚，宽带为思君。"
王质,"落尽斜阳，尚有些、断霞残影。
甚弯环、东溪西巷，南岩北岭。
行熟更教羊引著，睡浓却被鸦惊醒。
渐孤村、树暗颤山，霜风冷。
人世里，嫌他蠢。
牛背上，输他稳。
但芒鞋一，蓑衣一领。
五脏荒陂蔬荐口，双幽崦花漫顶。
虽云乌、月黑路蒙笼，何曾窘。"
郭应祥,"五马归来，後车载得如花女。
缓歌金缕。
新样京华舞。
主悦宾欢，一醉祛袢暑。
停箫鼓。
且须听取。
三朵花能语。"
曹勋,"西苑烟光倚槛新。
桃花艳艳静无尘。
照溪红映一天云。
肯放落红流出水，且寻歌舞赏明春。
持杯知是洞中人。"
陆游,"锦里繁华。
环宫故邸，叠萼奇花。
俊客妖姬，争飞金勒，齐驻香车。
何须幕障帏遮。
宝杯浸、红云瑞霞。
银烛光中，清歌声里，休恨天涯。"
张榘,"西风乱叶溪桥树。
秋在黄花羞涩处。
满袖尘埃推不去。
马蹄浓露，鸡声淡月，寂历荒村路。
身名多被儒冠误。
十载重来漫如许。
且尽清樽公莫舞。
六朝旧事，一江流水，万感天涯暮。"
张先,"数枝金菊对芙蓉。
零落意忡忡。
不知多少幽怨，和泪泣东风。
人散後，月明中。
夜寒浓。
谢娘愁卧，潘令闲眠，往事何穷。"
葛胜仲,"昏昏雪意惨云容。
猎霜风。
岁将穷。
流落天涯，憔悴一衰翁。
清夜小窗围兽火，倾酒绿，借颜红。
官梅疏艳小壶中。
暗香浓。
玉玲珑。
对景忽惊，身在大江东。
上国故人谁念我，晴嶂远，暮云重。"
张伯端,"悟了莫求寂灭，随缘只接群迷。
寻常邪见及提携。
方便指归实际。
五眼三身四智，六度万行修齐。
圆光一颗好摩尼。
利物兼能自利。"
吴潜,"软风轻霭弄晴晖。
鹁鸠相应啼。
画堂人静画帘垂。
阑干独倚时。
闲拾句，困寻棋。
沈吟心是非。
荼シ开遍柳花飞。
惜春春不知。"
王炎2,"大都四绪阴晴半。
天上油云舒又卷。
若还心也似云闲，老色何由来上面。
生平辛苦今潇散。
得丧荣枯皆历遍。
人言不死是神仙，我但耳闻非眼见。"
陈克,"秋千人散小庭空。
麝冷灯昏愁杀侬。
独有闲阶两袖风。
月胧胧。
一树梨花细雨中。"
黄升,"惜春归。
爱春归。
脱了罗衣著苎衣。
绿阴黄鸟啼。
酒醒时。
梦醒时。
清簟疏帘一局棋。
丁东风马儿。"
魏了翁,"千古峨眉月，照我别离杯。
故人中岁聚散，脉脉若为怀。
醉帽三更风雨，别袂一帘山色，为放笑眉开。
握手道旧故，抵掌论人才。
山中人，灶间婢，亦惊猜。
江头新涨催发，欲去重裴回。
世事丝丝满鬓，岁月匆匆上面，渴梦肺生埃。
酒罢听客去，公亦赋归来。"
刘克庄,"北望神州路。
试平章、这场公事，怎生分付。
记得太行山百万，曾入宗爷驾驭。
今把作、握蛇骑虎。
君去京东豪杰喜，想投戈、下拜真吾父。
谈笑里，定齐鲁。
两河萧瑟惟狐兔。
问当年、祖生去後，有人来否。
多少新亭挥泪客，谁梦中原块土。
算事业、须由人做。
应笑书生心胆怯，向车中、闭置如新妇。
空目送，塞鸿去。"
吴潜,"都会地。
东南盛府堪记。
蓬莱缥缈十洲中，雉城拥起。
凭高一盼大江横，遥连沧海无际。
壁同众山翠倚。
赤龙、白鹞争系。
风帆指顾便青齐，势雄万垒。
越栖吴沼古难凭，兴亡都付流水。
画堂绮屋锦绣市。
是洛阳、耆旧州里。
富贵荣华当世。
问昔年、贺老疏狂，何事轻寄平生、烟波里。"
仲并,"襟韵绝纤尘，炯炯夜光明月。
合是紫荷持橐，侍丹墀清切。
暗香疏影想公家，人与梅超绝。
酒罢帝城早去，占百花先发。"
葛长庚,"苹花零乱秋亭暮。
篱落江村路。
棹歌摇曳钓船归。
搅碎清风千顷、碧琉璃。
山衔初月明疏柳。
平野垂星斗。
莫辞沈醉伴孤吟。
他日江南江北、两关心。"
黄公绍,"银云卷晴缥缈，卧长龙一带。
柳丝蘸、几簇柔烟，两市帘栋如画。
芳草岸、弯环半玉，鳞鳞曲港双流会。
看碧天连水，翻成箭样风快。
白露横江，一苇万顷，问灵槎何在。
空翠湿衣不胜寒，日华金掌沆瀣。
花平、绿文衬步，琼田涌出神仙界。
黛眉修，依约雾鬟，在秋波外。
阁嘘青蜃，楼啄彩虹，飞盖蹴鳌背。
灯火暮，相轮倒影，偷睇别浦，片片归帆，远自天际。
舞蛟幽壑，栖鸦古木，有人翦取松江水，忆细鳞巨口鱼堪。
波涵笠泽，时见静影浮光，霏阴万貌千态。
蒹葭深处，应有闲鸥，寄语休见怪。
倩洗却、香红尘面，买个扁舟，身世飘萍，名利微芥。
阑干拍遍，除东曹掾，与天随子是我辈，尽胸中、著得乾坤大。
亭前无限惊涛，总把遥吟，月明满载。"
李曾伯,"绮阁香销，玉砌梦残，凄凉旧台。
对御沟红叶，一番木落，宫墙黄菊，几度花开。
水溯岷源，山联吴会，目送征鸿安往哉。
都休问，六朝人物，谁拙谁才。
平生衮衮烟尘。
记匹马当年荆蜀淮。
叹雕零殆尽，词源已竭，消磨未去，酒量犹恢。
八跪蟹肥，四腮鲈美，客有可人招不来。
油幢暇，凭栏一笑，相与传杯。"
刘克庄,"怪事广寒殿，此夕不开关。
林间乌鹊相贺，暂得一枝安。
只在浮云深处，谁驾长风挟取，明镜忽飞还。
玉兔呼不应，难觅臼中丹。
酒行深，歌听彻，笛吹残。
嫦娥老去孤另，离别匹如闲。
待得银盘擎出，只怕玉峰醉倒，衰病不禁寒。
卿去我欲睡，孤负此湖山。"
刘克庄,"当年玉立清扬，屋梁落月偏相照。
而今衰飒，形骸百丑，情怀十拗。
久已饰巾、尚堪扶杖，听山东诏。
尽後车载汝，营丘封汝，何必在、溪钓。
晚悟儋书玄妙。
懒从他、锺离传道。
不论资望推排，也做五更三老。
宋玉多悲，唐衢喜哭，好闲烦恼。
问天公，扑断散人二字，赐龟蒙号。"
韩,"西湖十里孤山路。
犹记荷花处。
翠茎红蕊最关情。
不是薰风、吹得晚来晴。
而今老去丹青底。
醉腻娇相倚。
棹歌声缓采香归。
如梦如酲、新月照涟漪。"
张继先,"西源好，春日日初长。
不看人间三月景，常思天上万花香。
幽赏一时狂。
歌笑也，空洞大歌章。
千景净来风谷秀，三云归後月林光。
沈麝似兰香。"
赵长卿,"灯前忍见啼红面。
别酒频斟劝。
愁蛾敛翠不胜情。
报道看看天色、待平明。
殷勤重把阳关唱。
休要教人望。
出门犹自尚叮咛。
厮养频催恰好、趁凉行。"
袁去华,"汉江流入苍烟，戍楼吊古临无地。
清霜初肃，鹰扬隼击，青霄凌厉。
新雁声中，夕阳影里，千崖秋气。
念东篱采菊，龙山落帽，风流在、尚堪继。
引满松醪径醉。
诵坡仙、临漳宵济。
茱萸细看，明年谁健，空悲身世。
儿辈何知，更休说似，登山临水。
那纷纷毁誉，耳边风过，我何曾记。"
洪咨夔,"如此好明月，梅里自来无。
炎云溽雾收尽，宇宙一冰壶。
浅濑乍分随合，清影欲连还断，漾玉浮图。
风物庾楼似，秋思欠菰蒲。
醉魂醒，尘骨换，我非吾。
琼箫紫凤何许，风露足清都。
君看流光多处，缥缈人立，白与藕花俱。
只恐娥妒，凉透粟生肤。"
史浩,"万花如绣。
淑景熏晴昼。
一曲齐称千岁寿。
欢拥两行红袖。
当年西府横翔。
急流稳上仙乡。
笑阅溪日月，行看尚父鹰扬。"
杜安世,"别浦迟留恋清浅。
菱蔓荷花，尽日妨钩线。
向晚澄江静如练。
风送归帆飞似箭。
鸥鹭相将是家眷。
坐对云山，一任炎凉变。
定是寰区又清宴。
不见龙骧波上战。"
仲殊,"南徐好，城里小花山。
淡薄融香松滴露，萧疏笼翠竹生烟。
风月共闲闲。
金晕暗，灯火小红莲。
太尉昔年行乐地，都人今日散花天。
桃李但无言。"
何梦桂,"世事浑无定。
问人间、翻来覆去，阿谁能忍。
海怒惊涛山相拍，选甚鱼龙不任。
看今古、英雄销尽。
坐对青山闲白日，付长江、流送千年恨。
天有意，唯何甚。
待将洗耳泉边枕。
正梅花、霜寒月白，斗回西柄。
自寿一觞花前醉，醉彩幡金胜。
笑儿辈、汾阳中令。
倚遍层楼干阑曲，慨乾坤、渺渺青云影。
无限事，尊前兴。"
张孝祥,"曾到蕲州不，人人说使君。
使君才具合经纶。
小试边城、早晚上星辰。
佳节重阳近，清歌午夜新。
举杯相属莫辞频。
後日相思、我已是行人。"
张抡,"动时思静暑思寒。
尘劳扰扰间。
翻云复雨百千般。
几时心地闲。
□□□，□□难。
将□□□然。
自然寒暑不相□。
□□□地仙。"
万俟咏,"簇真香。
似风前拆麝囊。
嫩紫轻红，间斗异芳。
风流富贵，自觉兰蕙荒。
独占蕊珠春光。
绣结流苏密织，魂梦悠扬。
气融液散满洞房。
朝寒料峭，娇不易当。
著意要得韩郎。"
周密,"桐阴薇影小阑干。
昼永琐窗闲。
当日清谭赌墅，风流犹记东山。
犀奁象局，惊回槐梦，飞雹生寒。
自有仙机活著，未应袖手旁观。"
刘辰翁,"西风坠绿。
唤起春娇，嫣然困倚修竹。
落帽人来，花艳乍惊郎目。
相思尚带旧子，甚凄凉、未妆束。
吟鬓底，伴寒香一朵，并簪黄菊。
却待金盘华屋。
园林静、多情怎禁幽独。
蛱蝶应愁，明日落红难触。
那堪雁霜渐重，怕黄昏、欲睡未足。
翠袖冷，且莫辞、花下秉烛。"
张孝祥,"伯鸾德耀贤夫妇，见说宜家。
见说宜家。
庭砌森森长玉华。
天公遣注长生籍，服日餐霞。
服日餐霞。
寿纪应须海算沙。"
程,"人道苍姬，燠多寒少，故教千岁绵绵。
算来春夏，一气本无偏。
底事今年玉历，秋未朔、风露泠然。
君知否，山深地僻，自是早霜天。
如今，当此去，十分亲切，面问婵娟。
何须看仙槎，海上重还。
好在金英玉屑，□为我、满泛金船。
仍传语，横江秀石，□永锁三川。"
晏殊,"忆得去年今日，黄花已满东篱。
曾与玉人临小槛，共折香英泛酒卮。
长条插鬓垂。
人貌不应迁换，珍丛又睹芳菲。
重把一尊寻旧径，所惜光阴去似飞。
风飘露冷时。"
赵长卿,"夕阳底尽，望楚天空阔，稀星帘幕。
暮霭横江烟万缕，照水参差楼阁。
两两三三，楼前归鹭，飞过栏干角。
霜风何事，绕檐吹动寂寞。
消散我已忘机，而今百念，灰了心头火。
对酒当歌浑冷淡，一任他懑嗔恶。
松竹园林，柳梧庭院，自有人间乐。
闲云休问，去来本是无著。"
郭应祥,"仙子凌波袜有尘。
翰林藻笔如神。
此花此曲两无伦。
不与妆台簪宝髻，却来书阁伴幽人。
恨无佳客只空尊。"
张辑,"孤鸿遥下夕阳寒。
秋清怀抱宽。
篱根香满菊金团。
客中邀客看。
呼浊酒，共清欢。
五弦随意弹。
西窗仍见好溪山。
几年谁倚栏。"
魏了翁,"无端嫁得龙头客。
富贵长相迫。
云深碧落记骖鸾。
又逐东方千骑、到人间。
妇前百拜儿称寿。
季也参行酒。
最怜小女太憨生。
约住两头娘子、索新声。"
张抡,"沙明波净小汀洲。
枫落洞庭秋。
红蓼白苹深处，晚风吹转船头。
鲈鱼钓得，银丝旋，白酒新。
一笑月寒烟暝，人间万事都休。"
吴儆,"斜阳波底湿微红。
朱栏翠袖倚轻风。
平平山色有无中。
俯首微官真自缚，高飞远举羡冥鸿。
何时一艇大江东。"
辛弃疾,"韵胜仙风缥缈。
的娇波宜笑。
串玉一声歌，占断多情风调。
清妙。
清妙。
留住飞云多少。"
王质,"标格风流前辈。
才瞥见春风，萧然无对。
只有月娥心不退。
依旧断桥，横在流水。
我亦共、月娥同意。
肯将情移在，粗红俗翠。
除丁香蔷薇酴外。
便作花王，不是此辈。"
晏几道,"槛花稀，池草遍。
冷落吹笙庭院。
人去日，燕西飞。
燕归人未归。
数书期，寻梦意。
弹指一年春事。
新怅望，旧悲凉。
不堪红日长。"
张炎,"笑铭崖笔倦，访雪舟寒，觅里寻邻。
半掩闲门草，看长松落荫，旧榻悬尘。
自怜此来何事，不为忆鲈莼。
但回首当年，芙蓉城里，胜友如云。
思君。
度遥夜，谩疑是梅花，檐下空巡。
蝶与周俱梦，折一枝聊寄，古意殊真。
渺然望极来雁，传与异乡春。
尚记得行歌，阳关西出无故人。"
魏了翁,"去岁玉堂山下住，母旁後弟前哥。
今年作县古松坡。
静参朱祭酒，间印马头陀。
去路更无山隔断，春风跋马经过。
不妨缓辔尽婆娑。
愿申临别语，长使得天多。"
吴文英,"大溪面。
遥望绣羽冲烟，锦棱飞练。
桃花三十六陂，鲛宫睡起，娇雷乍转。
去如箭。
催趁戏旗游鼓，素澜雪溅。
东风冷湿蛟腥，澹阴送昼，轻霏弄晚。
洲上青苹生处，斗春不管，怀沙人远。
残日半开一川，花影零乱。
山屏醉缬，连棹东西岸。
阑干倒、千红妆靥，铅香不断。
傍暝疏帘卷。
翠涟皱净，笙歌未散。
簪柳门归懒。
犹自有、玉龙黄昏吹怨。
重云暗阁，春霖一片。"
汪莘,"志可洞金石，气可塞堪舆。
问君所志安在，富贵胜人乎。
看取首阳二子，叩住孟津匹马，天讨不枝梧。
特立浮云外，大块可齐驱。
铁可折，玉可碎，海可枯。
不论穷达生死，直节贯殊途。
立处孤峰万仞，袖里青蛇三尺，用舍付河图。
汝阳阿上，濯汝洞庭河。"
黄裳,"雕栏闲倚，瑞雪霁、浣出人间金碧。
下想名园，芳心多少，欲占九州颜色。
洞开路入丹汉，自是神仙真宅。
寒吟外，看歌云舞雪，光阴难得。
谁共怀古意，东海一老，居易头垂白。
自此英雄，功名相继，空有寂寥遗迹。
圣贤电拂休笑，离合许多宾客。
使君乐与人同，且对云门斜日。"
管鉴,"乱花飞絮。
却是一年春好处。
留住韶光。
共醉蓬莱日月长。
翻阶红药。
天上东风传近约。
绿遍庭槐。
看取除书一并来。"
刘辰翁,"问海棠花下，又何如、玄都观中游。
叹巢蜀锦，常时不数，前度何稠。
谁见宣华故事，歌舞簇遨头。
共是西江水，不解西流。
在处繁华如梦，梦占人年少，生死堪羞。
任倾城倾国，风雨一春休。
醉逢君、何须有约，醉留君、系不住扁舟。
空又失，花前一笑，绿尽芳洲。"
林正大,"醉之乡、其去中国，不知其几千里。
其土平旷无涯际。
其气和平一揆。
无寒暑，无聚落居城，无怒而无喜。
昔黄帝氏。
仅获造其都，归而遂悟，结绳已非矣。
及尧舜，盖亦至其边鄙。
终身太平而治。
武王得志於周世。
命立酒人之氏。
从此後，独阮籍渊明，往往逃而至。
何其淳寂。
岂古华胥，将游是境，余故为之记。"
吕渭老,"裙长步渐迟，扇薄羞难掩。
鞋褪倚郎肩，问路眉先敛。
踏青南陌回，倚醉开娇靥。
今夜更同行，忍笑匀妆脸。"
万俟咏,"燕子飞来花在否，微雨退、掩重门。
正满院梨花雪照人。
独自个、怯黄昏。
轻风淡月总消魂。
罗衣暗惹啼痕。
谩觑著、秋千腰褪裙。
可是、不宜春。"
张,"船过柳湾亭曲。
万叶圆荷浮绿。
月照水珠明。
一池星。
光透玻璃香蒂。
梦入藕丝中戏。
却上小金台。
罢归来。"
张炎,"芙蓉城伴侣。
乍卸却单衣，茜罗重护。
傍水开时，细看来、浑似阮郎前度。
记得小楼，听一夜，江南春雨。
梦醒箫声，流水青苹，旧游何许。
谁翦层芳深贮。
便洗尽长安，半面尘土。
绝似桃根，带笑痕来伴，柳枝娇舞。
莫是孤村，试与问、酒家何处。
曾醉梢头双果，园林未暑。"
晁端礼,"数骑飞尘入凤城。
朔方诸部奏河清。
圜扉木索频年静，大晟箫韶九奏成。
流协气，溢欢声。
更将何事卜升平。
天颜不禁都人看，许近黄金辇路行。"
吕渭老,"云破月高悬，照我双双泪。
人在朱桥转曲西，翠幕重重闭。
要见索商量，见了还无计。
心似长檠一点灯，到晓清清地。"
吕渭老,"策杖穿荒圃，登临笑晚风。
无穷秋色蔽晴空。
遥见夕阳江上、卷飞蓬。
雁过菰蒲远，山遥梦寐通。
一林枫叶堕愁红。
归去暮烟深处、听疏锺。"
仇远,"钗云垂耳未胜冠，私语别青鸾。
露帐银床，海棠睡足，偏称晚来看。
一年一梦青楼曲，香浅被池寒。
却听西风，小窗残雨，红叶满长安。"
吕渭老,"明眸巧笑。
坐久更宜灯烛照。
小醉辞归。
怀抱明明只自知。
琐窗重见。
桃李春风三月面。
怎不思量。
折柳孤吟断杀肠。"
周紫芝,"云踪老去浑无定，飘泊寒空。
又被东风。
吹过江南第几峰。
长安市上看花眼，不到衰翁。
好趁归鸿。
家在西岩碧桂丛。"
仇远,"舞褥行云衬步，歌纨片月生怀。
歌残舞罢花困软，凝情犹小徘徊。
髻滑频扶堕珥，裙低略露弓鞋。
当日凝香清燕，惯听八拍三台。
谢娘荀令都□老，匆匆好梦惊回。
闲指青衫旧泪，空连半股鸾钗。"
仲殊,"南徐好，鼓角乱云中。
金地浮山星雨点，铁城横锁瓮三重。
开国旧夸雄。
春过後，佳气荡晴空。
渌水画桥沽酒市，清江晚渡落花风。
千古夕阳红。"
曹组,"松竹翠萝寒，迟日江山暮。
幽径无人独自芳，此恨凭谁诉。
似共梅花语。
尚有寻芳侣。
著意闻时不肯香，香在无心处。"
蒋捷,（缺词文）（缺词文）（缺词文）（缺词文）（缺词文）
葛长庚,"桃花瘦。
寒食清明前後。
新燕子，禁得馀寒，风雨把人苦。
梅粒今如豆。
减却春光多少。
空自有，满树山茶，似语如愁卧晴昼。
幽人展襟袖。
惜莺花未老，江山如旧。
杜鹃声里同携手。
叹陌上芳草，堤边垂柳。
一春十病九因酒。
愁来独搔首。
豆蔻。
枝头小。
应可惜年华，孤负时候。
九十韶光那得久。
问芍药觅醉，牡丹索笑。
三万六千，能几度，君知否。"
向子,"推上百花如锦绣。
水满池塘，更作溅溅溜。
断送风光惟有酒。
苦吟不怕因诗瘦。
寻壑经丘长是久。
晚晚归来，稚子柴门候。
万事付之醒梦後。
眉头不为闲愁皱。"
陆游,"金鸭馀香尚暖，绿窗斜日偏明。
兰膏香染云鬟腻，钗坠滑无声。
冷落秋千伴侣，阑珊打马心情。
绣屏惊断潇湘梦，花外一声莺。"
沈瀛,"半世飘蓬，今何幸、得归乡曲。
却还似、重来燕子，认巢新屋。
好是秋晴风日美，饭香云子炊如玉。
念蟹螯、满把欲黄时，笋新绿。
仍更有，初开菊。
何妨更，重添竹。
与此君相对，且无荣辱。
待得吾庐三径就，此生素愿都齐足。
任三竿、红日上檐梢，眠方熟。"
李曾伯,"万里青天，西来後我，先我东归。
夜月鞭筹，春风幕府，鹗荐争推。
杯行到手休辞。
道秋菊、春兰有时。
若到松江，莫惊鸥鹭，记取坡词。"
晏几道,"花落未须悲。
红蕊明年又满枝。
惟有花间人别後，无期。
水阔山长雁字迟。
今日最相思。
记得攀条话别离。
共说春来春去事，多时。
一点愁心入翠眉。"
张,"翠袖怯春寒。
对雪偏宜傍彩阑。
弱骨丰肌无限韵，凭肩。
共看南窗玉数竿。
羔酒莫留残。
更觉娇随饮量宽。
小立妖娇何所似，风前。
柳絮飞时见牡丹。"
赵师侠,"木落千山瘦，风微一水澄。
清霜暖日快归程。
唤渡沙头、款款话离情。
傍岸渔舟集，横空雁字轻。
凭阑凝望眼增明。
一片潇湘、真个画难成。"
张孝祥,"恰则春来春又去。
凭谁说与春教住。
与问坐中人。
几回迎送春。
明年春更好。
只怕人先老。
春去有来时。
愿春长见伊。"
赵彦端,"青春背我堂堂去。
桃花乱落如红雨。
是妾断肠时。
芳心空自持。
相思君助取。
脉脉如牛女。
天远暮江迟。
今宵归不归。"
曹勋,"彩云闲。
正西瑶阿母，初驻非烟。
晓空吹静，暑气清度薰弦。
母仪万国，配帝德、直切天垣。
阴化从此俱宣。
六宫内壶，欣拜新班。
况是关雎咏懿美，奉东朝晨夕，甘旨芳鲜。
上膺慈训，下齐海宇均欢。
坤宁暇日，庆盛旦、且款芳筵。
永赞二圣当天。
雍和化洽，亿万斯年。"
向,"蕙怨兰愁，玉台羞对啼妆面。
懒匀香脸。
不放眉峰展。
幽恨谁知，锦字空传远。
何时见。
为郎肠断。
不似郎情浅。"
陈著,"好花天也多悭，放迟留做残春主。
丰肌弱骨，晴娇无奈，新妆相妒。
翠幕高张，玉阑低护，怕惊风雨。
记年时、多少诗朋酒伴，逢花醉、簪花舞。
那料无情光景，到如今、水流云去。
残枝剩叶，依依如梦，不堪相觑。
心事谁知，杜鹃饶舌，自能分诉。
日西斜，烟草凄凄，望断洛阳何处。"
侯置,"浅染霓裳，轻匀汉额，巫山行雨方还。
最好是、肌香蜡莹，萼嫩红乾。
曾见金钟在列，钧天罢、笋都间。
妖饶似，晓镜乍开，绿沁眉山。
休夸瘦枝疏影，湘裙窄、一钩龙麝随鞍。
便更做、山人倦赏，畏冷无欢。
争奈冰瓯彩笔，题诗处、珠斓斑。
清宵永，相对莫放杯寒。"
吴文英,"绿波碧草长堤色。
东风不管春狼藉。
鱼沫细痕圆。
燕泥花唾乾。
无情牵怨抑。
画舸红楼侧。
斜日起凭阑。
垂杨舞晓寒。"
方岳,"秋入西郊，律调夷则，韩堂风露清凉。
洞天昨夜，响动玉玎。
朱户银寰放钥，长庚梦、应诞星郎。
垂弧旦，飞五荚，簪履共称觞。
未施经济手，暂参雄府，公论声扬。
便好趁昌辰，入辅吾皇。
况是中兴启运，正当宁、梦想循良。
从兹去，万年佐主，福寿总无疆。"
周紫芝,"楼上寒深，江边雪满，楚台烟霭空。
一天飞絮，零乱点孤篷。
似我华颠雪领，浑无定、漂泊孤踪。
空凄黯，江天又晚，风袖倚蒙茸。
吾庐，犹记得，波横素练，玉做寒峰。
更短坡烟竹，声碎玲珑。
拟问山阴旧路，家何在、水远山重。
渔蓑冷，扁舟梦断，灯暗小窗中。"
魏了翁,"正秋阴盛处，忽荡起、一冰轮。
甚汉魏从前，才人胜士，断简残文。
都无一词赏玩，更拟将、美色似非伦。
此意谁能领会，自夸光景长新。
得阴多处倍精神。
俗眼转增明。
向大第高楼，痴儿呆女，脆竹繁。
此心到头未稳，莫古人、真不及今人。
坐看两仪消长，静观千古浇淳。"
京镗,"命驾访嵇，泛舟思戴，此兴甚浓。
料情侔杨恽，乌乌拊缶，意轻殷浩，咄咄书空。
莫讶群芳淹速异，到时序推排元自同。
休怅望，任春来桃李，秋後芙蓉。
因嗟锦城四载，漫赢得、齿豁头童。
叹里门密迩，易成间阔，诗筒频寄，难续新工。
我已怀归今得请，念此地迟回谁似公。
经济手，看鸾台凤阁，晚节收功。"
马子严,"池塘生春草。
数尽归鸿人未到。
天涯目断，青鸟尚赊音耗。
晓月频窥白玉堂，暮雨还湿青门道。
巢燕引雏，乳莺空老。
庭际香红倦扫。
乾鹊休来枝上嗓。
前回准拟同他，翻成病了。
欲题红叶凭谁寄，独抱孤桐无心挑。
眉间翠攒，鬓边霜早。"
向子,"几处秋千懒未收。
花梢柳外出纤柔。
霞衣轻举疑奔月，宝髻倾若坠楼。
争缥缈，斗风流。
蜂儿蛱蝶共嬉游。
朝朝暮暮春风里，落尽梨花未肯休。"
吴泳,"翠隐红藏春尚薄。
百花头上梅先觉。
清晓寒城闻画角。
云一握。
鸦翻诏墨天边落。
碧眼棱棱言谔谔。
谏书犹自留黄阁。
世事翻腾谁认错。
休话著。
绿尊且举鸬鹚杓。"
李流谦,"相知元早来何暮。
社燕送、秋鸿去。
春草春波愁目注。
酒香花韵，绮谭妍唱，怎不思量住。
虚无指点骑鲸路。
个是骚人不凡处。
画栋云飞帘卷雨。
风流千古，一时人物，好记尊前语。"
丘,"玳瑁宴中见绿珠。
淡然高韵胜施朱。
揉兰雾蔷薇浅，半露冰肌玉不如。
餐秀色，味肤腴。
轻红端合与为奴。
只愁宴罢翻成恨，赢得偏怜不似初。"
晁补之,"月上西窗，书帏静、灯明又减。
水漏涩、铜壶香炉，夜霜如雪。
睡眼不曾通夕闭，梦魂争得连宵接。
念碧云、川路古来长，无由越。
鸾钗重，青丝滑。
罗带缓，小腰怯。
伊多感那更，恨离伤别。
正是少年佳意气，渐当故里春时节。
归去来、莫教子规啼，芳菲歇。"
王之道,"水外山光淡欲无。
堤边草色翠如铺。
绿杨风软鸟相呼。
牛蒡叶齐罗翠扇，鹿黎花小隘真珠。
一声何处叫提壶。"
张元干,"露坐榕阴须痛饮，从渠叠鼓频催。
暮山新月两徘徊。
离愁秋水远，醉眼晓帆开。
泛宅浮家游戏去，流行坎止忘怀。
江边鸥鹭莫相猜。
上林消息好，鸿雁已归来。"
曹勋,"喜雨薰泛景，翠云低柳。
正凉生殿阁，梅润晓天，暑风时候。
应乘乾、彩虹流渚，惊电绕、璇霄枢斗。
大业辉光，益建火德，梯航四海尽奔走。
六府焕修，多方平定，寰宇歌元首。
凝九有。
三辰拱北，万邦孚佑。
对祥烟、霁色清和，凤韶九成仪昼。
听山声、响传呼舞，腾紫府、香浓金兽。
禁升平，慈闱燕适，衣共上玉觞酒。
齐奉舜图，南山同永，合殿备金奏。
祝圣寿。
圣寿无疆，两仪并久。"
向,"玉粉匀梅，曲尘浮柳，画檐迟日融融。
金猊喷麝，庭户转香风。
好是闲居戏彩，寿觞举、和满春容。
须知道，闺门孕秀，佳气在帘栊。
无穷。
观盛事，年年此会，拚醉金锺。
又何须、西池高宴仙宫。
尽把乔松□寿，兼大国、秦虢重封。
那堪更，门阑多喜，女婿近乘龙。"
李弥逊,"楚天木落，际平芜千里，寒霜凝碧。
鄂渚波横何处是，当日孙郎赤壁。
黄耳音稀，白云望远，又见春消息。
嘉辰长记，谢池梅蕊初摘。
遥想黄鹤楼高，兰阶丝管沸，传觞如织。
倦客心驰归路绕，不及南飞双翼。
固著斑衣，重翻锦字，寄远供新拍。
明年欢侍，寿期应献千百。"
夏元鼎,"太极才分，鸿凿破，云收雾开。
见曦魂蟾魄，升沈昼夜，光含万象，机应丹台。
火里栽莲，水中捉月，两个人人暗去来。
鹊桥畔，任传神送气，巽户轰雷。
微哉。
火候休猜。
无师授徒劳颜闵材。
问从头下手，收因结果，争魂夺命，何处胚胎。
小法旁门，幸勤一世，谩道修真不惹埃。
争如我，水晶宫里，独步琼阶。"
王炎2,"试问休官林下去，何人得似高年。
壶中不记岁时迁。
吹箫新有伴，餐玉共求仙。
有客尊前曾得见，月眉云鬓娟娟。
断肠刺史独无眠。
谁能闻一曲，偷向笛中传。"
陈亮,"钱王霸图成时，多应是百年遗树。
羞将高古，为渠遮映，鱼盐调度。
且向空山，趁时多事，四垂盘踞。
算兴衰坐阅，权奇磊块，世间□，□斤斧。
又见当天明圣，便弹丸、也难分土。
一番整顿，旧家草木，新来雨露。
铁石心肠，叫龙根干，亭亭天柱。
纵茯苓下结，茑萝高际，怎堪攀附。"
张抡,"闲中一戋瓮头春。
养气又颐神。
莫教大段沈醉，只好带微醺。
心自适，体还淳。
乐吾真。
此怀何似，兀兀陶陶，太古天民。"
赵长卿,"淅淅蓼花风，怪道晓来凄恻。
翻见密云抛雨，动一山秋色。
从前多感为伤时，无处顿然寂。
个事已寒前约，只晚阴凝碧。"
晏几道,"玉真能唱朱帘静。
忆在双莲池上听。
百分蕉叶醉如泥，却向断肠声里醒。
夜凉水月铺明镜。
更看娇花闲弄影。
曲终人意似流波，休问心期何处定。"
陈德武,"对江云日暮，又那更、夜如年。
见霜满晴空，山衔星斗，月挂城垣。
知心故人间阻，几何时、尊酒会多贤。
冷落巴山夜雨，凄凉剡水寒船。
孱容羞睹镜中研。
远水与天连。
怪梦有馀甜，酒无好味，诗不成篇。
刀圭解生毛羽，向晨风、飞傍彩云边。
报道东君到也，一枝春信先传。"
贺铸,"闲把琵琶旧谱寻。
四弦声怨却沈吟。
燕飞人静画堂深。
欹枕有时成雨梦，隔帘无处说春心。
一从灯夜到如今。"
向,"离愁万斛。
春思难拘束。
瘦尽玉肌清彻骨。
蹙损两眉秀绿。
画屏罗幌输君。
文鳞锦翼尤勤。
长记酒醒香冷，笑将髻子隈人。"
汪莘,"青女催人两鬓霜。
自白酒作重阳。
方壶老子莫凄凉。
天地两三胡蝶梦，古今多少菊花香。
只将破帽送秋光。"
张炎,"竹多尘自扫。
幽通径曲，禅房深窈。
空翠吹衣，坐对闲云舒啸。
寒木犹悬故叶，又过了、一番残照。
经院悄。
诗梦正迷，独怜衰草。
幽趣尽属闲僧，浑未识人间，落花啼鸟。
呼酒凭高，莫问四愁三笑。
可惜秦山晋水，甚却向、此时登眺。
清趣少。
那更好游人老。"
刘辰翁,"红乾色无光霁。
须是鲜鲜翠。
け然一点系裙腰。
不著人间金屋、恐难销。
英英肯似焉支贵。
漫脱红霞帔。
落时且勿尘泥。
留向天台洞口、泛吾诗。"
李曾伯,"黄旗吉语飞来，胡儿已落将军手。
吾皇神武，一新城郭，断谟天授。
铁骑才临，雕戈竞逐，击蛇先首。
快风驱雨洗，江空谷静，淮淝上、似之否。
此事老臣何有。
想捷传、延英方昼。
玉颜应笑，金瓯堪保，贺声交口。
吾责免夫，吾归可矣，萧然一叟。
把功名，分付诸公，聊自尝酒盈斗。"
赵长卿,"人随社节去匆匆。
此恨几时穷。
阳台寂寞，巫山凄惨，云雨成空。
芭蕉密处窗儿下，冷落旧香中。
黄昏静也，蛩声满院，明月清风。"
史浩,"瑞烟笼绣幕。
正玳席欢燕，觥筹交错。
高情动寥廓。
恣清谈雄辩，珠玑频落。
锵锵妙乐。
且赢取、升平快乐。
又何辞、醉玉颓山，是处有人扶著。
追念抟风微利，画饼浮名，久成离索。
输忠素约。
没材具，漫担阁。
怅良辰美景，花前月下，空把欢游蹉却。
到如今、对酒当歌，怎休领略。"
方千里,"花骢纵策，制泪掩斜扉。
玉炉细袅，鸳被半闲，萧瑟罗帏。
银漏声，那更杂、疏疏雨里，此时怀抱谁知。
恨凄其。
西窗自剪寒花，沈吟暗数归期。
最爱深情密意，无限当年，往复诗辞。
千万纸。
甚近日、人来字渐稀。"
姚勉,"忆昔东坡，秀夺眉山，生丙子年。
盖丙离子坎，四方中气，宜当此岁，间出英贤。
河岳重灵，星辰再孕，来自赤城中洞天。
新秋霁，萃一襟爽气，风露澄鲜。
玉阶同听胪传。
伴宝马如龙丝袅鞭。
正椿庭未老，同跻荣路，萼楼争耀，相照魁躔。
即似坡公，金莲夜对，身作玉堂云雾仙。
怜同岁，但乞如梦得，分买山钱。"
蒋捷,"晴浦溶溶明断霞。
楼台摇影处，是谁家。
银红裙裥皱宫纱。
风前坐，闲斗郁金芽。
人散树啼鸦。
粉团黏不住，旧繁华。
双龙尾上月痕斜。
而今照，冷淡白菱花。"
韩元吉,"倦客怕离歌。
春已无多。
闲愁须倩酒消磨。
风雨才晴今夜月，不醉如何。
玉笋滟金荷。
情在双蛾。
二年能得几经过。
花满碧蹊归棹远，回首烟波。"
晁补之,"萱草戎葵，松菊堂深犹畏暑，晚云催雨霭帘栊。
满楼风。
池莲翻倒小莲红。
看扫鉴、天清似水，一轮明月却当空。
画栏中。"
朱敦儒,"登临何处自销忧。
直北看扬州。
朱雀桥边晚市，石头城下新秋。
昔人何在，悲凉故国，寂寞潮头。
个是一场春梦，长江不住东流。"
杨炎正,"风光开旧眼。
正梅雪初消，柳丝新染。
楼台竞装点。
照金荷十里，珠帘齐卷。
湘弦楚管。
动香风、旌旗影转。
望云间，一点台星飞下，洞天清晚。
争看。
袖红围坐，舞翠回春，笑歌生暖。
欢声正远。
嬉游意，未容懒。
恐丝纶趣召，清都仙伯，归去朝天夜半。
倩邦人、挽取遨头，醉扶玉腕。"
吴泳,"元九不回，胡三不问，花说与谁。
赖得东皇，调停春住，句管花飞。
庭前密打红围。
想孙子、兵来出奇。
似恁丰神，谁人刚道，色比明妃。"
黄机,"绿锁窗前双凤奁。
调朱匀粉玉纤纤。
妆成谁解尽情看。
柳转光风丝袅娜，花明晴日锦斓斑。
一春心事在眉尖。"
苏轼,过湖携手屡沾襟。
柳永,"对潇潇、暮雨洒江天，一番洗清秋。
渐霜风凄惨，关河冷落，残照当楼。
是处红衰翠减，苒苒物华休。
惟有长江水，无语东流。
不忍登高临远，望故乡渺邈，归思难收。
叹年来踪迹，何事苦淹留。
想佳人、妆楼望，误几回、天际识归舟。
争知我、倚阑干处，正恁凝愁。"
贺铸,"琼琼绝艺真无价。
指尖纤、态闲暇。
几多方寸关情话。
都付与、弦声写。
三月十三寒食夜。
映花月、絮风台榭。
明月待欢来，久背面、秋千下。"
吴泳,"每逢人、都道早归休，何曾猛归来。
有邵平瓜圃，渊明菊径，谁肯徘徊。
底是无波去处，空弄一竿桅。
富贵非吾事，野马浮埃。
况值清和时候，正青梅未熟，煮酒新开。
共倒冠落佩，宁使别人猜。
满朱檐、残花败絮，欲问君、移取石榴栽。
青湖上，低低架屋，浅浅衔杯。"
秦观,"越艳风流，占天上、人间第一。
须信道、绝尘标致，倾城颜色。
翠绾垂螺双髻小，柳柔花媚娇无力。
笑从来、到处只闻名，今相识。
脸儿美，鞋儿窄。
玉纤嫩，酥胸白。
自觉愁肠搅乱，坐中狂客。
金缕和杯曾有分，宝钗落枕知何日。
谩从今、一点在心头，空成忆。"
蔡伸,"鸣茄叠鼓催双桨。
扁舟稳泛桃花浪。
别泪洒东风。
前欢如梦中。
梦魂无定据。
不到相逢处。
纵使梦相逢。
香闺岂解同。"
汪元量,"鹧鸪飞上越王台。
烧接黄云惨不开。
有客新从赵地回。
转堪哀。
岩畔古碑空绿苔。"
朱雍,"质仙姿，缟袂清格，天然疏秀。
静轩烟锁黄昏後。
影瘦零乱，艳冷珑璁，雪肌莹暖，冰枝萦绣。
更赋风流，几番攀赠，细拈香盈手。
与东君、叙暌远，脉脉两情有旧。
立久。
阆苑凝夕，瑶窗淡月，百寻芳，醉玉谈群，千锺酹酒。
向此，是处难忘瘦花，送远何劳垂柳。
忍听高楼，笛声凄断，乐事人非偶。
空馀恨，惹幽香不灭，尚沾春袖。"
曹勋,"傍阶红药，新梢翠竹，榭阁薰风静。
维神降岳，维熊占梦，姿仪玉聘。
金殿趋庭，禁严衣彩，寝门温清。
是宗藩帝子，天潢宝牒，当神武、侍明廷。
为善先知最乐，咏诗书、存存成性。
亲师讲道，华挥藻，水云高兴。
一代荣观，觊尧显舜，古今难并。
看青华蕊简，松乔比寿，佐南风政。"
仲并,"门巷乌衣应好在，风韵尚依然。
知是蓬瀛第几仙。
秀色粲当筵。
索句濡毫云阁里，清坐袅炉烟。
谁赋回文第二篇。
除是见娟娟。"
姜夔,"月冷龙沙，尘轻虎落，今年汉初赐。
新翻胡部曲，听毡幕、元戎歌吹。
层楼高峙。
看栏曲萦红，檐牙飞翠。
人姝丽。
粉香吹下，夜寒风细。
此地。
宜有词仙，拥素云黄鹤，与君游戏。
玉梯凝望久，叹芳草、萋萋千里。
天涯情味。
仗酒清愁，花销英气。
西山外。
晚来还卷，一帘秋霁。"
吴文英,"白玉搔头坠髻松。
怯冷翠裙重。
当时离佩解丁东。
澹云低、暮江空。
青丝结带鸳鸯盏，岁华晚、又相逢。
绿尘湘水避春风。
步归来、月宫中。"
丘,"一雁破空碧，秋满荻花洲。
淮山淡扫，欲颦眉黛唤人愁。
落日归云天外，目断清江无际，浩荡没轻鸥。
有恨寄流水，无泪学羁囚。
望石城，思东府，话西州。
平芜千里，古来佳处几回秋。
歌舞当年何在，罗绮一时同尽，梦幻两悠悠。
杯到莫停手，唯酒可忘忧。"
刘辰翁,"渺斜阳、村烟酒市，独教王谢如此。
渔翁梦入江头絮，寂寂平安西子。
东风起。
东风起。
种桃千树皆流水。
桥边万里。
甚老子情锺，明朝後日，又洒送春泪。
春过雨，历历远山如洗。
暮云堪共谁倚。
诸贤洛下风流散，轻薄纷纷馀几。
聊尔尔。
问世事。
何如自嗅残花蕊。
金铜剑履。
但陌上相逢，摩挲一笑，铸此几时矣。"
陆游,"杖屦寻春苦未迟。
洛城樱笋正当时。
三千界外归初到，五百年前事总知。
吹玉笛，渡清伊。
相逢休问姓名谁。
小车处士深衣叟，曾是天津共赋诗。"
倪,"湖上青山千万叠，倏如阵马交驰。
平湖百顷却逶迟。
晴光相荡激，倒影落沦漪。
何日漾舟深碧处，细听羌笛高吹。
多君起我以新诗。
未能同寓目，聊复一伸眉。"
赵彦端,"相与十年亲且旧。
一笑天涯携手。
霜际寒云逗。
去年情味君思否。
远水无情冰不就。
好在尊前眉岫。
肠断东南秀。
淡烟疏月梅时候。"
秦观,"纤云弄巧，飞星传恨，银汉迢迢暗度。
金风玉露一相逢，便胜却、人间无数。
柔情似水，佳期如梦，忍顾鹊桥归路。
两情若是长久时，又岂在、朝朝暮暮。"
张抡,"玉京清漏起微凉。
好秋光。
金杯潋滟酌琼浆。
会仙乡。
新曲调丝管，新声更霓裳。
博山炉暖泛浓香。
为寿百千长。"
张先,"苹满溪。
柳绕堤。
相送行人溪水西。
回时陇月低。
烟霏霏。
风凄凄。
重倚朱门听马嘶。
寒鸥相对飞。"
向子,"只有梅花似玉容。
云窗月户几尊同。
见来怨眼明秋水，欲去愁眉淡远峰。
山万叠，水千重。
一双蝴蝶梦能通。
都将泪作黄梅雨，尽把情为柳絮风。"
程垓,"几日赏花天，月淡荼シ小。
写尽相思唤不来，又是花飞了。
春在怕愁多，春去怜欢少。
一夜安排梦不成，月堕西窗晓。"
沈端节,"远树昏鸦闹，衰芦睡鸭双。
雪篷烟棹炯寒光。
疑是风林纤月、到船窗。
时序惊心破，江山引梦长。
思量也待不思量。
泪染罗巾犹带、旧时香。"
黎廷瑞,"曲屏深院赴幽期。
心事梦云知。
佩环零乱何处，江上草离离。
日平西，天似幕，月如眉。
依稀还记，两岸杨花，送上船时。"
张孝祥,"清都绛阕，我自经行惯。
璧月带珠星，引钧天、笙箫不断。
宝簪瑶佩，玉立拱清班。
天一笑，物皆春，结得清虚伴。
还丹九转。
凡骨亲曾换。
携剑到人间，偶相逢、依然青眼。
狂歌醉舞，心事有谁知，明月下，好风前，相对纶巾岸。"
周密,"烛摇花，香袅穗，独自奈春冷。
过了收灯，才始作花信。
无端雨外馀酲，莺边残梦，又还动、惜芳心性。
忍重省。
几多绿意红情，吟笺倩谁整。
香减春衫，老却旧荀令。
小楼深闭东风，曲屏斜倚，知他是、为谁成病。"
辛弃疾,"陌上柔条初破芽。
东邻蚕种已生些。
平冈细草鸣黄犊，斜日寒林点暮鸦。
山远近，路横斜。
青旗沽酒有人家。
城中桃李愁风雨，春在溪头野荠花。"
朱雍,"夜色娟娟皎月，梅玉供春绪。
不使铅华点缀，超出精神淡伫。
休妒残英如雨。
清香眷恋，只恐随风满路。
散无数。
江亭暮。
鸣佩语。
正值忽忽乍别，天远瑶池缟毂，好趁飞琼去。
忍孤负、瑶台伴侣。
琼肌瘦尽，庾岭零落，空怅望、动情处。
画角哀时暗度。
参横向晓，吹入深沈院宇。"
曹勋,"萧萧还是秋容暮。
炉薰已冷氲香注。
犹记踏香尘。
东风满院春。
冷烟迷望处。
声断阑干雨。
无计问行云。
黄昏空掩门。"
吴文英,"天街如水翠尘空。
建章宫。
月明中。
人未归来，玉树起秋风。
宝栗万钉花露重，催赐带，过垂虹。
夜凉沈水绣帘栊。
酒香浓。
雾。
钗列吴娃，袅带金虫。
三十六宫蟾观冷，留不住，佩丁东。"
柳永,"凤额绣帘高卷，兽环朱户频摇。
两竿红日上花梢。
春睡厌厌难觉。
好梦狂随飞絮，闲愁浓胜香醪。
不成雨暮与云朝。
又是韶光过了。"
程,"少年意气，脑燕兵胡，虏王区脱。
眼底朦胧，腹中空洞，不著曹刘元白。
闻道殊科八中，也要彩卢连掷。
收拾尽，到如今但有，寸心如铁。
天付，真奇特。
口静神充，双眼胡僧碧。
楚国离骚，唐朝词学，未信芳尘□歇。
结取佳人香佩，截断儿曹绮舌。
归去也，且斓斑戏彩，好春长日。"
晏殊,"幕天席地斗豪奢。
歌妓捧红牙。
从他醉醒醒醉，斜插满头花。
车载酒，解貂贳。
尽繁华。
儿孙贤俊，家道荣昌，祝寿无涯。"
张孝祥,"乱红深紫过群芳。
初欲灭春光。
花王自有标格，尘外锁韶阳。
留国艳，问仙乡。
自天香。
翠帏遮日，红烛通宵，与醉千场。"
秦观,"一向沈吟久。
泪珠盈襟袖。
我当初不和、苦就。
惯纵得软顽，见底心先有。
行待痴心守。
甚捻著脉子，倒把人来。
近日来、非常罗皂丑。
佛也须眉皱。
怎掩得众人口。
待收了孛罗，罢了从来斗。
从今後。
休道共我，梦见也、不能得句。"
魏了翁,"人道三十九，岁暮日斜时。
儿今如许，才觉三十九年非。
昨被玉山楼取，今仗牛山挽住，役役不知疲。
自己未能信，漫仕亦何为。
亦何为，应自叹，不如归。
问归亦有何好，堂上彩成围。
上下东冈南陌，来往北邻西舍，逖地看儿啼。
富贵适然耳，此乐几人知。"
向子,"见处莫教认著，无心慎勿沈空。
本无背面与初终。
说了还同说梦。
欲识芗林居士，真成渔父家风。
收丝垂钓月明中。
总是神通妙用。"
陈师道,"阴重雨垂垂。
并马西郊试薄衣。
红蕊未开花已过，迟迟。
不见东风著意时。
酒到更须辞。
报答春光旧有期。
勤苦著书妨作乐，痴痴。
莫学衰翁万事非。"
苏轼,"玉童西迓浮丘伯。
洞天冷落秋萧瑟。
不用许飞琼。
瑶台空月明。
清香凝夜宴。
借与韦郎看。
莫便向姑苏。
扁舟下五湖。"
晁端礼,"倦贰文昌，乐请左符，双旌去指东藩。
有腰金新宠，昼锦荣观。
独步文章，家传素业，世宝青毡。
动欢声和气，里巷初惊，侍从衣冠。
朱门映柳，绮窗临水，盛游应记当年。
端解道、香留罗袜，墨在蛮笺。
惆怅江边侧帽，寻似花底遗鞭。
不如沈醉，莫思身外，且斗樽前。"
陈著,"出禁城西，湖光自别，唤醒两瞳。
有画桥几处，通人南北，绿堤十里，分水西东。
问柳旗亭，簇山梵所，空翠烟飞半淡浓。
偏奇处，看笙歌千舫，泛绮罗宫。
从容。
莫问城中。
是则是繁华九市通。
奈一番雨过，沾衣泥黑，三竿日上，扑面尘红。
那壁喧器，这边清丽，咫尺中间不同。
休归去，便舣舟荷外，梦月眠风。"
赵善括,"危台枕城堞，今昔几人游。
绕城碧水一带，茂苑与长洲。
寂寂弹琴风外，苒苒采香径畔，横截古溪头。
极目暮云合，宋玉正悲秋。
岘山碑，帝子阁，庾公楼。
当时风物，如今烟水只供愁。
处处山明水秀，岁岁春花秋月，何必美南州。
故国未归去，萍梗叹漂流。"
蔡伸,"当年豪放，况朋侪俱是，一时英杰。
逸气凌云，佳丽地、独占春花秋月。
冶叶倡条，寻芳选胜，是处曾攀折。
昔游如梦，镜中空叹华发。
邂逅萍梗相逢，十年往事，忍尊前重说。
茂绿成阴春又晚，谁解丁香千结。
宝瑟弹愁，玉壶敲怨，触目堪愁绝。
酒阑人静，为君肠断时节。"
石孝友,"春工领略。
点破群花萼。
对流景，伤沦落。
踏青心缕懒，病酒情怀恶。
无奈处，东风故故吹帘幕。
腕玉宽金约。
一去音容邈。
鱼与雁，应难托。
从前多少事，不忍思量著。
心撩乱，斜阳影在栏干角。"
朱敦儒,"秋风又到人间。
叶珊珊。
四望烟波无尽、欠青山。
浮生事。
长江水。
几时闲。
幸是古来如此、且开颜。"
黄庭坚,"万里黔中一漏天。
屋居终日似乘船。
及至重阳天也霁。
催醉。
鬼门关外蜀江前。
莫笑老翁犹气岸。
君看。
几人黄菊上华颠。
戏马台南追两谢。
驰射。
风流犹拍古人肩。"
赵师侠,"烟霭空江上春。
夕阳芳草渡头情。
飞红已逐东风远，嫩绿还因夜雨深。
情脉脉，思沈沈。
卷帘愁与暮云平。
栏干倚遍东西曲，杜宇一声肠断人。"
石孝友,"酒浓花艳秋波滑。
舞馀腰素花枝活。
相见又还休。
不禁归去愁。
醉衾成独拥。
月冷知霜重。
早是梦难成。
梅花肠断声。"
李弥逊,"梨花院落溶溶雨。
弱柳低金缕。
画檐风露为谁明。
青翼来时试问、董双成。
去年春酒为眉寿。
花影浮金斗。
不须更觅老人星。
但愿一年一上、一千龄。"
张孝祥,"君泛仙槎银海去。
後日相思，地角天涯路。
草草杯磐深夜语。
冥冥四月黄梅雨。
莫拾明珠并翠羽。
但使邦人，爱我如慈母。
待得政成民按堵。
朝天衣袂翩翩举。"
贺铸,"排办张灯春事早。
十二都门，物色宜新晓。
金犊车轻玉骢小。
拂头杨柳穿驰道。
莼羹鲈非吾好。
去国讴吟，半落江南调。
满眼青山恨西照。
长安不见令人老。"
赵长卿,"背日犹馀残雪，向阳初绽红梅。
腊寒那事更相宜。
醉了还醒又醉。
堪笑多愁早老，管他闲是闲非。
对花酌酒两忘机。
唱个哩哩。"
欧阳修,"苹满溪。
柳绕堤。
相送行人溪水西。
回时陇月低。
烟霏霏。
风凄凄。
重倚朱门听马嘶。
寒鸥相对飞。"
柳永,"当初聚散。
便唤作、无由再逢伊面。
近日来、不期而会重欢宴。
向尊前、闲暇里，敛著眉儿长叹。
惹起旧愁无限。
盈盈泪眼。
漫向我耳边，作万般幽怨。
奈你自家心下，有事难见。
待信真个，恁别无萦绊。
不免收心，共伊长远。"
张炎,"仙子锄云亲手种。
春闹枝头，消得微霜冻。
可是东风吹不动。
金铃悬网珊瑚重。
社燕盟鸥诗酒共。
未足游情，刚把斜阳送。
今夜定应归去梦。
青苹流水箫声弄。"
韩元吉,"西风斜日兰皋路。
碧嶂连红树。
天公也有惜君行。
小雨霏霏特地、不成晴。
满城桃李春来处。
我老君宜住。
莫惊华发笑相扶。
记取他年同姓、两尚书。"
吴文英,"吹笙池上道。
为王孙重来，旋生芳草。
水石清寒，过半春犹自，燕沈莺悄。
樨柳阑干，晴荡漾、禁烟残照。
往事依然，争忍重听，怨红凄调。
曲榭方亭初扫。
印藓迹双鸳，记穿林窈。
顿隔年华，似梦回花上，露平晓。
恨遂孤鸿，客又去、清明还到。
便墙头归骑，青梅已老。"
欧阳修,"湖上朱桥响画轮。
溶溶春水浸春云。
碧琉璃滑净无尘。
当路游丝萦醉客，隔花啼鸟唤行人。
日斜归去奈何春。"
辛弃疾,"水荇参差动绿波。
一池蛇影噤群蛙。
因风野鹤饥犹舞，积雨山栀病不花。
名利处，战争多。
门前蛮触日干戈。
不知更有槐安国，梦觉南柯日未斜。"
洪咨夔,"诗不云乎，蒹葭苍苍，白露为霜。
看高山乔木，青云老干，英华滋液，亦敛而藏。
匠石操斤游林下，便一举采之充栋梁。
须知道，是天将大任，翕处还张。
薇郎玉佩丁当。
问何事午桥花竹庄。
又星回岁换，腊残春浅，锦熏笼紫，栗玉杯黄。
唤起东风，吹醒宿酒，把甲子从头重数将。
明朝去，趁传柑宴近，满袖天香。"
李纲,"客中重九共登高。
逼烟霄。
见秋毫。
云涌群山，山外海翻涛。
回首中原何处是，天似幕，碧周遭。
茱萸蕊绽菊方苞。
左倾醪。
右持螯。
莫把闲愁，空使寸心劳。
会取八荒皆我室，随节物，且游遨。"
可,"善导可嗟今已往。
化来老少皆归向。
佛念一声分一镪。
声才响。
一声一佛虚空上。
八万四千奇妙相。
光明寿命皆无量。
金色臂垂千万丈。
鹅王掌。
誓来迎接归安养。"
管鉴,"神仙堕谪。
天为赋与，经纶才识。
盖代声名，宗英惟向，翰林颂白。
黄堂一笑留客。
算此处、淹留未得。
且对清尊，高谈风月，厌厌今夕。"
沈端节,"天遥野阔雁书空。
山远暮云中。
目断江南烟雨，□□枕春风。
功名富贵，何须计较，烟际疏钟。
解道浅妆浓抹，从来惟有坡翁。"
赵以夫,"水亭横枕荷花浦。
觉水面、香来去。
亭上佳人云态度。
天然娇韵，十分就，唱尽黄金缕。
耳边低道清无暑。
我欲卿卿卿且住。
自笑风情衰几许。
一床明月，五更残梦，不到阳台路。"
韩,"芍药酴满院春。
门前杨柳媚晴曛。
重帘双燕语沈沈。
花映绿娇初日嫩，叶栖红小晚烟昏。
轻雷不觉送微阴。"
陈亮,"天意微悭，春工多裕，长须末後殷勤。
骨瘦挽先，肌韵恰好，花头径尺徐陈。
红黄粉紫，更牛家、姚魏为真。
留几种，蒂中州，异时齐顿浑身。
承平当日开多少，笙歌何限，是甚人人。
气入江南，心知芍药，仿佛前事犹存。
名品应须，认旧家，雨露方新。
成一处，蓓蕾根株，剩看诸谱纷纷。"
杜安世,"炉香昼永龙烟白。
风动金鸾额。
画屏细展小山川。
睡容初起枕痕圆。
坠花钿。
楼高不及烟霄半。
望尽相思眼。
艳阳刚爱挫愁天。
故生芳草碧云连。
怨王孙。"
朱敦儒,"江南岸。
江北岸。
折送行人无尽时。
恨分离。
酒一杯。
泪双垂。
君到长安百事违。
几时归。"
陆游,"禁门锺晓，忆君来朝路，初翔鸾鹄。
西府中台推独步，行对金莲宫烛。
蹙绣华鞯，仙葩宝带，看即飞腾速。
人生难料，一尊此地相属。
回首紫陌青门，西湖闲院，锁千梢修竹。
素壁栖鸦应好在，残梦不堪重续。
岁月惊心，功名看镜，短鬓无多绿。
一欢休惜，与君同醉浮玉。"
王之道,"朝阳淡淡宿云轻。
风入管弦声。
十里碧芜幽步，一枝丹杏柔情。
佳人何处，酒红沁眼，秋水盈盈。
诗曲羡君三绝，湖山增我双明。"
曾觌,"梅粉轻匀。
和风布暖，香径无尘。
凤阁凌虚，龙池澄碧，芳意鳞鳞。
清时酒圣花神。
对内苑、风光又新。
一部仙韶，九重鸾仗，天上长春。"
张元干,"枕深轩，散帙虚堂，畏景屡移。
渐披襟临水，床就月，莲香拂面，竹色侵衣。
压玉为醪，折荷当盏，卧看银潢星四垂。
人归後，任肌蝉自啸，宿鸟相依。
痴儿。
莫道危机。
悟三十九年都尽非。
任纡朱拖紫，围金佩玉，青钱流地，白璧如坻。
富贵浮云，身名零露，事事无心归便归。
秋风动，正吴松月冷，莼长鲈肥。"
刘辰翁,"熟双投美，香飘一缕丝。
霜前雁到蟹螯持。
自试小窗醉墨、作新诗。"
刘过,"宝鉴年来微有晕。
懒照容华，人远天涯近。
昨夜灯花还失信。
无心更唱江城引。
行过短墙回首认。
醉撼花梢，红雨飞成阵。
拌了为郎憔悴损。
庞儿恰似江梅韵。"
杨泽民,"春光至，欲访清歌妙舞重为理。
念莺轻燕怯媚容，百斛明珠须费。
算枕前盟誓。
深诚密约堪凭委。
意正美，娇眼又洒，梨花春泪。
记罗帷底。
向鸳鸯、灯畔相偎，共把前回，词语咏味。
无端浪迹萍蓬，奈区区、又催行李。
忍重看、小岸柳梳风，江梅鉴水。
待学鹣鹣翼，从他名利荣悴。"
汪元量,"广寒宫殿五云边。
看天上、烛金莲。
香袅御炉烟。
拥彩仗、千官肃然。
世间王母，月中仙子，花甲一周天。
乐指沸华年，更福寿，千年万年。"
赵长卿,"木犀开了。
还是生辰到。
一笑对西风，喜人与、花容俱好。
寿筵开处，香雾扑帘帏，笙簧奏，星河晓，拼取金倒。
当年仙子，容易抛蓬岛。
月窟与花期，要同向、人间不老。
拈枝弄蕊，此乐几时穷，一岁里，一番新，莫与蟠桃道。"
曹勋,"秋凉破暑。
暑气迟迟去。
最喜连日风和雨。
断送凉生庭户。
晚来灯火回廊。
有人新酒初尝。
且喜薄衾围暖，却愁秋月如霜。"
蔡伸,"人静重门深亚。
朱阁画帘高挂。
人与月俱圆，月色波光相射。
潇洒。
潇洒。
人月长长今夜。"
毛滂,"帘下风光自足。
春到席间屏曲。
瑶瓮酥融，羽觞蚁闹，花映酃湖寒绿。
汨罗愁独。
又何似、红围翠簇。
聚散悲欢箭速。
不易一杯相属。
频剔银灯，别听牙板，尚有龙膏堪续。
罗熏绣馥。
锦瑟畔、低迷醉玉。"
张榘,"渐稠红飞尽，早绿、遍林梢。
正池馆轻寒，杨花飘絮，草色萦袍。
天香夜浮院宇，看亭亭、雨槛渍春膏。
趁取芳时胜赏，莫将年少轻抛。
鞭鞘。
驱放马啼高。
世事一秋毫。
便飞书倥偬，运筹闲暇，何害推敲。
花前效颦著句，悄干镆、侧畔奏铅刀。
何日重携樽酒，浮瓯细剪香苞。"
周邦彦,"月皎惊乌栖不定。
更漏将残，辘，牵金井。
唤起两眸清炯炯。
泪花落枕红棉泠。
执手霜风吹鬓影。
去意徊徨，别语愁难听。
楼上阑干横斗柄。
露寒人远鸡相应。"
吕胜己,"展颦蛾。
抹流波。
并插玲珑碧玉梭。
松分两髻螺。
晓霜和。
冻轻呵。
拍罢阳春白雪歌。
偎人春意多。"
萧廷之,"夹脊双关透顶，此为大道玄门。
金丹只是此宗根。
大要知时搬运。
温养守城野战，华池玉液频吞。
玉炉常使火温温。
采药审他老嫩。"
陈允平,"晚凉倦浴，素妆薄试铅华靓。
凝定。
似一朵芙蓉泛清镜。
轻纨笑自拈，扑蝶鸳鸯径。
娇懒。
金凤、斜翠蝉影。
冰肌玉骨，衬体红绡莹。
还暗省。
记青青、双鬓旧潘令。
梦想鸾筝，後堂深静。
何日西风，碧梧金井。"
李曾伯,"草草春盘，那敢赋、丝青玉白。
湘波动、雁怀归思，柳催行色。
冻逐寒梢残雪解，暖随野烧轻烟入。
举人间、无物不光辉，东皇德。
莺燕报，朱门客。
乌兔老，红尘役。
羡翠轺多暇，彩花新出。
捧日东城行应制，去天只隔城南尺。
趁五更、桦烛向端闱，班常伯。"
辛弃疾,"胶胶扰扰几时休。
一出山来不自由。
秋水观中山月夜，停云堂下菊花秋。
随缘道理应须会，过分功名莫强求。
先自一身愁不了，那堪愁上更添愁。"
晏殊,"秋露坠。
滴尽楚兰红泪。
往事旧欢何限意。
思量如梦寐。
人貌老于前岁。
风月宛然无异。
座有嘉宾尊有桂。
莫辞终夕醉。"
黄裳,"梅霖初歇。
乍绛蕊海榴，争开时节。
角黍包金，香蒲切玉，是处玳筵罗列。
斗巧尽输少年，玉腕彩丝双结。
舣彩舫，看龙舟两两，波心齐发。
奇绝。
难画处，激起浪花，飞作湖间雪。
画鼓喧雷，红旗闪电，夺罢锦标方彻。
望中水天日暮，犹见朱帘高揭。
归棹晚，载菏花十里，一钩新月。"
汪元量,"滟滟平湖，双双画桨，小小船儿。
袅袅珠歌，翩翩翠舞，续续弹丝。
山南山北游□，看十里、荷花未归。
缓引壶觞，个人未醉，要我吟诗。"
吴文英,"三千年事残鸦外，无言倦凭秋树。
逝水移川，高陵变谷，那识当时神禹。
幽云怪雨。
翠萍湿空梁，夜深飞去。
雁起青天，数行书似旧藏处。
寂寥西窗久坐，故人悭会遇，同翦灯语。
积藓残碑，零圭断璧，重拂人间尘土。
霜红罢舞。
漫山色青青，雾朝烟暮。
岸锁春船，画旗喧赛鼓。"
叶梦得,"落花已作风前舞。
又送黄昏雨。
晓来庭院半残红。
惟有游丝千丈、晴空。
殷勤花下同携手。
更尽杯中酒。
美人不用敛蛾眉。
我亦多情、无奈酒阑时。"
葛长庚,"弱水去蓬莱，四万八千里。
远漠漠，俯仰天水青无际。
鸟飞不到船去难，渺无依。
翦锦字。
云信待凭鸾翼。
青芝素瀑，草舍儿、隐隐烟霞里。
向闲处，批风切月烹天地，三岛十洲，去有日，几何时。
胎仙就，直待鹤书来至。"
葛长庚,"碎梅花一断肠。
送斜阳。
风烟缥缈月微茫。
又昏黄。
平野寒芜何处断，接天长。
短篱浅水橘青黄。
度清香。"
刘辰翁,"是疑他、春来倏忽，是疑岁别人去。
古今守岁言无说，长是酒阑情绪。
堪恨处。
曾亲见都人，户户银花树。
星河未曙。
听朝马笼街，火城簇仗，御笔已题露。
人间事，空忆桃符旧句。
三茅钟自朝暮。
严城夜禁故如鬼，况敢凭陵大呼。
冬冬鼓。
但画角声残，已是新人故。
休思前度。
叹五十加三，明朝领取，闲看五星聚。"
欧阳修,"小庭春老。
碧砌红萱草。
长忆小阑闲共绕。
携手绿丛含笑。
别来音信全乖。
旧期前事堪猜。
门掩日斜人静，落花愁点青苔。"
张炎,"无边香色。
记涉江自采，锦机云密。
翦翦红衣，学舞波心旧曾识。
一见依然似语，流水远、几回空忆。
看□□、倒影窥妆，玉润露痕湿。
闲立。
翠屏侧。
爱向人弄芳，背酣斜日。
料应太液。
三十六宫土花碧。
清与凌风更爽，无数满汀洲如昔。
泛片叶、烟浪里，卧横紫笛。"
宋先生,"我有一张琴。
随坐随行。
无弦胜似有弦声。
欲对人前弹一曲，不遇知音。
夜静响轰。
神鬼俱惊。
惊天动地若雷鸣。
只候功成归去後，携向蓬瀛。"
柳永,"秋暮。
乱洒衰荷，颗颗真珠雨。
雨过月华生，冷彻鸳鸯浦。
池上凭阑愁无侣。
奈此个、单栖情绪。
却傍金笼共鹦鹉。
念粉郎言语。"
王之道,"吴江枫。
吴江风。
索索秋声飞乱红。
晚来归兴浓。
淮山西，淮山东。
明月今宵何处同。
相寻魂梦中。"
高观国,"碧云阙处无多雨，愁与去帆俱远。
倒苇沙闲，枯兰溆冷，寥落寒江秋晚。
楼阴纵览。
正魂怯清吟，病多依黯。
怕挹西风，袖罗香自去年减。
风流江左久客，旧游得意处，朱帘曾卷。
载酒春情，吹箫夜约，犹忆玉娇香软。
尘栖故苑，叹璧月空檐，梦云飞观。
送绝征鸿，楚峰烟数点。"
欧阳修,"江南蝶，斜日一双双。
身似何郎全傅粉，心如韩寿爱偷香。
天赋与轻狂。
微雨後，薄翅腻烟光。
才伴游蜂来小院，又随飞絮过东墙。
长是为花忙。"
刘克庄,"想赴瑶池约。
向东风、名姬骏马，翠鞯金络。
太液池边鹄群下，又似南楼呼鹤。
画不就、纤娇弱。
罗帕封香来天上，泻铜盘、沆瀣供清酌。
春去也，被留却。
芳魂再返应无药。
似诗咏、绿衣黄里，感伤而作。
爱惜尚嫌蜂采去，何况流莺蹴落。
且放下、珠帘遮著。
除却江南黄九外，有何人、敢与花酬酢。
君认取，莫教错。"
辛弃疾,"世事从头减，秋怀彻底清。
夜深犹道枕边声。
试问清溪底事、不能平。
月到愁边白，鸡先远处鸣。
是中无有利和名。
因甚山前未晓、有人行。"
陈允平,"离歌泣断云，别舞愁飞雪。
凤皇台上望，琼箫绝。
钗分玉燕，寸寸回肠折。
碧空归雁阔。
犹有疏梅，岁寒独伴高节。
鲛绡罗帕，泪洒胭脂血。
悠悠江上水，天连接。
朱楼遍倚，万里空情切。
此恨凭谁说。
天若有情，料天须有区别。"
赵长卿,"结丝千绪不胜愁。
莫怪安仁鬓早秋。
檀口未歌先愠泪，柳眉将敛半凝羞。
杯倾潋滟送行酒，岸舣飘飘欲去舟。
待得名登天府後，归来茱菊映钗头。"
赵师侠,"西风著意送归船。
家近总欣然。
去日梅开烂漫，归时秋满山川。
京华倦客，难堪羁思，历尽秋边。
寄语娥休笑，月圆人亦团圆。"
杨泽民,"绣阁临芳野。
向晚把、花枝卸。
世间寻觅，除是图画。
这欢娱已系人心也。
更翰墨、新挥洒。
展蛮笺、明窗底，把□心事都写。
谢女与檀郎，清才对、真态俱雅。
凤枕乐春宵，绛帷度秋夜。
便同云黯淡，冰霰纵横，也并眠鸳衾下。
假使过炎暑，共将罗扇把。"
苏轼,"采菱拾翠，算似此佳名，阿谁消得。
采菱拾翠，称使君知客。
千金买、采菱拾翠，更罗裙、满把珍珠结。
采菱拾翠，正髻鬟初合。
真个、采菱拾翠，但深怜轻拍。
一双手、采菱拾翠，绣衾下、抱著俱香滑。
采菱拾翠，待到京寻觅。"
周邦彦,"风鬟雾鬓。
便觉蓬莱三岛近。
水秀山明。
缥缈仙姿画不成。
广寒丹桂。
岂是夭桃尘俗世。
只恐乘风。
飞上琼楼玉宇中。"
林正大,"若耶溪女。
笑隔荷花语。
日照新妆明楚楚，香袖风轻举。
谁家白面游郎。
两三遥映垂杨。
醉踏落花归去，踌躇空断柔肠。"
陈亮,"小雨翻花落画檐。
栏堂香注酒重添。
花枝能语出朱帘。
缓步金莲移小小，持杯玉笋露纤纤。
此时谁不醉厌厌。"
曹冠,"秋霁娥二八，寒光逼散浮云。
小山丛桂吐清芬。
犹带蟾宫风韵。
因念两登仙籍，恩沾雨露方新。
汝今妙岁已能文。
早折高枝荣奋。"
葛郯,"花似镜中人，不堪衰老。
空羡青青岸边草。
多情消瘦，更被无情相恼。
近来无限事，凭谁道。
胡蝶满园，丛边空绕。
睡起流莺过、语声小。
琐窗危坐，更被玉蟾相照。
夜阑梅影瘦，凭谁扫。"
辛弃疾,"有美人兮，玉佩琼踞，吾梦见之。
问斜阳犹照，渔樵故里，长桥谁记，今故期思。
物化苍茫，神游仿佛，春与猿吟秋鹤飞。
还惊笑，向晴波忽见，千丈虹霓。
觉来西望崔嵬。
更上有青枫下有溪。
待空山自荐，寒泉秋菊，中流却送，桂棹兰旗。
万事长嗟，百年双鬓，吾非斯人谁与归。
凭阑久，正清愁未了，醉墨休题。"
贺铸,"翡翠楼高帘幕薄，温家小玉妆台。
画眉难称怯人催。
羞从面色起，娇逐语声来。
门外木兰花艇子，垂杨风扫纤埃。
平湖一镜绿萍开。
缓歌轻调笑，薄暮采莲回。"
吴文英,"松风远，莺燕静幽坊。
妆褪宫梅人倦绣，梦回春草日初长。
瓷碗试新汤。
笙歌断，情与絮悠扬。
石乳飞时离凤怨，玉纤分处露花香。
人去月侵廊。"
张榘,"金炉就裙纹折。
香烬低云月。
玉钿黏唾上眉心。
不似寿阳檐下、六花清。
翠禽飞起南枝动。
惊破西湖梦。
仗谁为作水龙声。
吹绽寒葩诗眼、为君青。"
韩,"生与真妃姓氏同。
家随西子苎萝东。
谁道玉肌寒起粟，酒能红。
火齐烧空来上苑，冰浆凝露在西宫。
不似荔枝生处远，恨薰风。"
张炎,"烟霞万壑，记曲径幽寻，霁痕初晓。
绿窗窈窕。
看随花石，就泉通沼。
几日不来，一片苍云未扫。
自长啸。
怅乔木荒凉，都是残照。
碧天秋浩渺。
听虚籁泠泠，飞下孤峭。
山空翠老。
步仙风，怕有采芝人到。
野色闲门，芳草不除更好。
境深悄。
比斜川、又清多少。"
王千秋,"琵琵弦畔春风面。
曾向尊前见。
彩云初散燕空楼。
萧寺相逢各认、两眉愁。
旧时曲谱曾翻否。
好在曹纲手。
老来心绪怯么弦。
出塞移船莫遣、到愁边。"
赵长卿,"春到垂杨，嫩黄染就金丝软。
丽晴新暖。
涌翠千山远。
为甚年年，眉向东风展。
闲消遣。
欲归犹懒。
渔笛天将晚。"
葛立方,"井梧叶叶秋风晚。
东篱点点金钱满。
开急为重阳。
日烘深院香。
幽姿无众草。
莫恨生非早。
嚼蕊傍池台。
寿公桑落杯。"
张孝祥,"霜日明宵水蘸空。
鸣鞘声里绣旗红。
澹烟衰草有无中。
万里中原烽火北，一尊浊酒戍楼东。
酒阑挥泪向悲风。"
卢祖皋,"午睡醒来策瘦筇。
几痕茸绿径苔封。
石榴初□舞裙红。
中酒情怀滋味薄，肥梅天气带衣慵。
日长门巷雨馀风。"
魏了翁,"记幡然、持节下青云，巴月几成弦。
待竹枝歌彻，讼棠匝地，扉草连天。
却寻当年旧梦，来使蜀东川。
人物寥寥甚，禁许回旋。
愧我推挤不去，尚新官对旧，後任如前。
与故人饮酒，月露写明蠲。
叹书生、康时无计，谩忧思、时堕酒痕边。
且只愿、早休兵甲，长见丰年。"
曹勋,"半阴未雨。
霁晓寒、轻烟薄暮。
乍过了挑青，名园深院，把酒偏宜细步。
满槛梅花，绕堤溪柳，径暖迁莺相语。
春澹澹，渐觉清明，相傍小桃才吐。
凝伫。
山村水馆，难堪羁旅。
甚觑著花开，频惊屈指，谩写奚奴丽句。
幸有家山，青鸾应报，为我整齐歌舞。
一任待，醉倚群红，花沾酒污。"
周紫芝,"楚尾江横，斗南山秀，辋川谁画新图。
几时天际，平地出方壶。
应念江南倦客，家何在、飘泊江湖。
天教共，银涛翠壁，相伴老人娱。
长淮，看不尽，风帆落处，天在平芜。
算人间此地，岂是穷途。
好与婆娑尽日，应须待、月到金枢。
山中饮，从教笑我，白首醉模糊。"
史浩,"雪中蓓蕾嫣然，美人莫恨春容少。
化工消息，只须些子，阳和便了。
文杏徒繁，牡丹虽贵，敢夸妍妙。
看冰肌玉骨，诗家漫道，银蟾莹、白驹皎。
楼上角声催晓。
是东皇、丝纶新草。
青旗苍辂，欲临东阙，遣伊先到。
排斥风霜，扫除氛雾，直教闻早。
算功高调鼎，不如竹外，一枝斜好。"
陈允平,"簇簇红云冷欲凝。
东风特地唤花醒。
数枝夜色当银烛，一段春娇入画屏。
如有恨，似多情。
柳边莺语十分明。
柳边莺语如何说，莫笑梅花太瘦生。"
史浩,"对竹擘吟笺，正是赏梅时节。
便把这些清致，作东湖三绝。
帝家金鼎待调羹，何似且休折。
却爱玉楼清弄，褪霏霏香雪。"
向子,"两个鸳鸯波上来。
一ь杨柳掌中回。
已愁共雪因风去，更着繁弦急管催。
含浅笑，劝深杯。
桃花气暖眼边开。
司空常见风流惯，输与山翁醉玉摧。"
向子,"守得梅开著意看。
春风几醉玉栏干。
去时犹自惜馀欢。
雨後重来花扫地，叶间青子已团团。
凭谁寄与蹙眉山。"
陈允平,"夕阳楼上都凭遍。
柳下风吹面。
强搴罗袖倚重门。
懒傍玉台鸾镜、暗尘昏。
离情脉脉如飞絮。
此恨凭谁语。
一天明月一江云。
云外月明、应照凤楼人。"
张抡,"人间何处难忘酒。
兴来独步登岩岫。
倚杖看云生。
时闻流水声。
山花明照眼。
更有提壶劝。
一盏此时斟。
都忘名利心。"
刘过,"一琐窗儿明快。
料想那人不在。
熏笼脱下旧衣裳，件件香难赛。
匆匆去得忒煞。
这镜儿、也不曾盖。
千朝百日不曾来，没这些儿个采。"
贺铸,"簪花照镜。
客鬓萧萧都不整。
拟倩东□。
化作尊前如梦云。
风香月影。
信是瑶台清夜永。
深闭重门。
牵绊刘郎别後魂。"
赵文,"又海棠开後，楼上倍觉春寒。
绿叶润，雨初乾。
爱远树团团。
当时剩买名花种，那信付与谁看。
十载事，土花漫。
但青得阑干。
悲欢。
思人世、真如一梦，留不住、城头日残。
看眼底、西湖过了，又还见、赵舞燕歌，抹粉涂丹。
凭君更酌，後日重来，直是晴难。"
洪咨夔,"露洗秋光透。
指岷峨、无边峭碧，与君为寿。
万里同随琴鹤到，只愿人情长久。
尽头白、眼青如旧。
从臾功名三尺剑，倚函关、风雨蛟龙吼。
谈笑取，印如斗。
从今尽展眉峰皱。
看诸郎、翩翩黄甲，班班蓝绶。
一簇孙枝扶膝下，翠竹碧梧争秀。
便嘉庆、图中都有。
花影婆娑清昼永，护新凉、更著丝簧手。
欢未尽，剩添酒。"
马子严,"清明寒食不多时。
香红渐渐稀。
番腾妆束闹苏堤。
留春春怎知。
花褪雨，絮沾泥。
凌波寸不移。
三三两两叫船儿。
人归春也归。"
李曾伯,"拟龙山、把酒酹西风，西风苦无情。
似秋容不受，骚人登眺，特地悭晴。
依稀两三过雁，何处是方城。
目断危楼外，山远烟轻。
且对黄花一笑，叹浮生易老，乐事难并。
唤遏云低唱，檐溜任霏铃。
问何如、乌纱折角，把芳名、盖取晋参军。
东篱下，阴晴不管，输与渊明。"
姚勉,"梅笑东风，只两日间，又新岁华。
有玉龟阿母，献三蟠实，蕊宫仙子，飞七香车。
春满虾帘，雪晴鸳瓦，窗户非烟笼翠纱。
萱堂上，看衣翻戏彩，觞捧流霞。
君家。
元是仙家。
几度看菖蒲九节花。
来剑池丹井，平分风月，一溪流水，犹泛胡麻。
寿庆千秋，荣封两国，绿鬓犹深杨柳鸦。
长生药，在蓬莱顶上，不必丹砂。"
杨无咎,"花阴转午。
小院清无暑。
雪碗冰瓯凝灏露。
自涤紫毫鸡距。
麝煤落纸生春。
只应李卫夫人。
我亦前身逸少，莫嗔太逼君真。"
晏几道,"红绡学舞腰肢软。
旋织舞衣宫样染。
织成云外雁行斜，染作江南春水浅。
露桃宫里随歌管。
一曲霓裳红日晚。
归来双袖酒成痕，小字香笺无意展。"
赵长卿,"韶华迤逦三春暮。
飞尽繁红无数。
多情为与，牡丹长约，年年为主。
晓露凝香，柔条千里，轻盈清素。
最堪怜，玉质冰肌婀娜，江梅谩休争妒。
翠蔓扶疏隐映，似碧纱笼罩，越溪游女。
从前爱惜娇姿，终日愁风怕雨。
夜月一帘，小楼魂断，有思量处。
恐因循易嫁，东风烂熳，暗随春去。"
吴文英,"波面铜花冷不收。
玉人垂钓理纤钩。
月明池阁夜来秋。
江燕话归成晓别，水花红减似春休。
西风梧井叶先愁。"
刘过,"倦舞轮袍後。
正鸾慵凤困，依然怨新怀旧。
别有艳妆来执乐，春笋微揎罗袖。
试一曲、琅初奏。
莫放珠帘容易卷，怕人知、世有梨园手。
钗玉冷，钏金瘦。
烛花对翦明於昼。
画堂深、屏山掩翠，炭红围兽。
错认佩环犹未是，依约雏莺啭柳。
任箭滴、铜壶银漏。
一片雄心天外去，为声清、响彻云霄透。
人醉也，尚呼酒。"
张炎,"老圃堪嗟。
深夜雨、紫英犹傲霜华。
暖宿篱根，飞去想怯寒沙。
采摘浮杯如戏水，晚香淡似夜来些。
背风斜。
翠苔径里，描绣人夸。
白头共开笑口，看试妆满插，云髻双丫。
蝶也休愁，不是旧日疏葩。
连枝愿为比翼，问因甚寒城独自花。
悠然意，对九江山色，还醉陶家。"
仲殊,"成都好，蚕市趁遨游。
夜放笙歌喧紫陌，春遨灯火上高楼。
车马溢瀛洲。
人散後，茧馆喜绸缪。
柳叶已饶烟黛细，桑条何似玉纤柔。
立马看风流。"
李曾伯,"蝶梦惊残，仿佛似、东方才白。
人报道、城疑不夜，界几无色。
敲瓦微听冰线响，开窗倏放风花入。
拥重貂、曾不觉寒侵，将何德。
呼剡棹，行为客。
平蔡垒，何能役。
算争如、穷檐高卧，闭门毋出。
安得松江江上去，一蓑独钓丝千尺。
要不持、寸铁和前修，文章伯。"
朱敦儒,"客梦初回，卧听吴语开帆索。
护霜云薄。
澹澹芙蓉落。
画舫无情，人去天涯角。
思量著。
翠蝉金雀。
别後新梳掠。"
刘过,"秋兴恶。
愁怯罗衾风弱。
雨线垂垂晴又落。
轻烟笼翠箔。
休道旅怀萧索。
生怕香浓灰薄。
桂子莫教孤酒约。
诗情浑落魄。"
姜夔,"人绕湘皋月坠时。
斜横花树小，浸愁漪。
一春幽事有谁知。
东风冷、香远茜裙归。
鸥去昔游非。
遥怜花可可，梦依依。
九疑云杳断魂啼。
相思血，都沁绿筠枝。"
姜夔,"仙姥来时，正一望、千倾翠澜。
旌旗共、乱云俱下，一依前山。
命驾群龙金作轭，相从诸娣玉为冠。
向夜深、风定悄无人，闻佩环。
神奇处，君试看。
奠淮右，诅江南。
遣六丁雷电，别守东关。
却笑英雄无好手，一篙春水走曹瞒。
又怎知、人在小红楼，帘影间。"
晁补之,"离别寻常今白首，更须竹雨萧萧。
不应都占世间豪。
清风居士手，杨柳洛城腰。
文字功名真自误，从今好月良宵。
只消怜取董娇饶。
修门君自到，不用我词招。"
吕渭老,"暮云收尽，霁霞明、高拥一轮寒玉。
帘影横斜房户静，小立啼红蔌蔌。
素鲤频传，蕉心微展，双蕊明红烛。
开门疑是，故人敲撼窗竹。
长记那里西楼，小寒窗静，尽掩风筝鸣屋。
泪眼灯光情未尽，尽觉语长更促。
短短霞杯，温温罗，妙语书裙幅。
五湖何日，小舟同泛春绿。"
苏轼,"相逢不觉又初寒。
对尊前。
惜流年。
风紧离亭，冰结泪珠圆。
雪意留君君不住，从此去，少清欢。
转头山下转头看。
路漫漫。
玉花翻。
银海光宽，何处是超然。
知道故人相念否，携翠袖，倚朱阑。"
仇远,"燕燕楼空帘意静。
露叶如啼，红沁胭脂井。
浅约深盟期未定。
木犀风里鸳鸯径。
楚岫秦眉相入映。
私倚云阑，淡月笼花顶。
今夕兰空吊影。
绣衾罗荐馀香冷。"
刘镇2,"泠泠水向桥东去。
漠漠云归溪上住。
疏风淡月有来时，流水行云无觅处。
佳人独立相思苦。
薄袖欺寒修竹暮。
白头空负雪边春，著意问春春不语。"
管鉴,"春愁无力。
酴娇软难禁摘。
风流彻骨香无敌。
积玉团珠，明月夜同色。
花时易失欢难得。
尊前半是将行客。
为花一醉何须惜。
明岁花时，何处谩相忆。"
舒づ,"小池山额垂螺碧。
绿红香里眠。
波面翠云开。
仙槎天上来。
吹将红日落。
懊恼严城角。
风月此时情。
知君华发生。"
马子严,"花解笑，冷淡不求知。
长是殿、众芳时。
鲜鲜秀颈磋圆玉，洛阳翠佩剪琉璃。
向人前，迎茉莉，送荼シ。
几欲把、清香换春色。
费多少、黄金酬不得。
梅雨妒，麦风欺。
细腰空恋当心蕊，同时犹结旧年枝。
谢家娘，将远寄，待凭谁。"
陈师道,"清尊白发。
曾是登临年少客。
不似当年。
人与黄花两并妍。
来愁去恨。
十载相看情不尽。
莫更思量。
梦破春回枉断肠。"
韩,"池塘春草燕飞飞。
人醉牡丹时。
多少姚黄魏紫，搦成腻粉燕支。
谪仙醉把平章看，晴影度帘迟。
花外一声，柳边几个黄鹂。"
李石,"辘轳轭轭门前井。
不道隔窗人睡醒。
柔弦无力玉琴寒，残麝彻心金鸭冷。
一莺啼破帘栊静。
红日渐高槐转影。
起来情绪寄游丝，飞绊翠翘风不定。"
洪皓,"小憩书斋胡处。
闲取响泉调去。
是事不关心，自得曲中深趣。
无语。
无语。
回首暮云飞絮。"
毛滂,"九重寒少。
烟暖丰瑶草。
金井碧梧雏凤矫。
南极人来最老。
衣冠远换裘毡。
德随和气蝉连。
万里同开寿域，一年三秀芝田。"
丘,"清似水。
不了眼中供泪。
今宵忍听唱阳关，暮云千里。
可堪客里送行人，家山空老春荠。
道别去、如许易。
离合定非人意。
几年回首望龙门，近才御李。
也知追诏有来时，匆匆今见归骑。
整弓刀，徒御喜。
举离觞、饮无味。
端的慰人愁悴。
想天心，注倚方深，应是日日传宣公来未。"
曹勋,"潮尽海波平，赏尽绿烟凉月。
罗袂乍迎风快，悄喜欢不彻。
一年好处记如今，朝暮更无热。
庭院晚来些雨，是开尊时节。"
卢炳,"积雨连朝，添新涨、一篙春碧。
寒犹在、东风料峭，柳丝无力。
系惹画船都不住，从教兰棹双飞急。
泛大江、东去欲何之，瓜期迫。
龙锺裔，神仙伯。
金闺彦，文章客。
算河阳花县，恁生留得。
制锦才高书善最，鸣琴化洽人欢怿。
想未容、坐暖诏归来，君王侧。"
刘克庄,"遣作岭头使，似戍玉门关。
来时送者，举酒珍重祝身安。
街畔小儿拍笑，马上是翁矍铄，头与璧俱还。
何处得仙诀，发白颊犹丹。
屋茅破，篱菊瘦，架签残。
老夫自计甚审，忙定不如闲。
客难扬雄拓落，友笑王良来往，面汗背芒寒。
再拜谢不敏，早晚乞还山。"
张先,"丽日千门，紫烟双阙，琼林又报春回。
殿阁风微，当时去燕还来。
五侯池馆频开。
探芳菲、走马天街。
重帘人语，辚辚绣轩，远近轻雷。
雕觞霞滟，翠幕云飞，楚腰舞柳，宫面妆梅。
金猊夜暖、罗衣暗香煤。
洞府人归，放笙歌、灯火下楼台。
蓬莱。
犹有花上月，清影徘徊。"
朱敦儒,"深秋庭院初凉。
近重阳。
篱畔一枝金菊、露微黄。
鲈脍韵。
橙齑品。
酒新香。
我是升平闲客、醉何妨。"
周邦彦,"征骑初停，酒行莫放离歌举。
柳汀莲浦。
看尽江南路。
苦恨斜阳，冉冉催人去。
空回顾。
淡烟横素。
不见扬鞭处。"
吕渭老,"江湖堪极目，非雾亦非烟。
故人相见，纵横高义薄云天。
已具萸尊茗话，怅望云中江树，不见子猷船。
日色隐林表，十里认帆竿。
百年间，无个事，且安闲。
功名两字，茫然都坠有无间。
且尽身前一醉，休问古来今往，及取菊花残。
仙事占无据，竹帛笑刘安。"
李昴英,"玉城春不夜。
映月璧寒流，烛蕖光射。
鳌山海云驾。
拥遨头箫鼓，锦旗红亚。
东风近也。
趁乐岁、良辰多暇。
想阳和、早遍南州，暖得柳娇桃冶。
堪画。
纱笼夹道，露重花珠，尘吹兰麝。
歌朋舞社。
玉梅转，闹蛾耍。
且茧占先探，芋郎戏巧，又卜紫姑灯下。
听欢声、犹自未归，钿车宝马。"
韩,"杜娘家。
谢娘家。
楼压官桥柳半遮。
帘波漾彩霞。
拾飞花。
怨飞花。
望断郎来日又斜。
东风吹鬓鸦。"
曹冠,"凉飚生玉宇。
黄花晓凝露。
汀苹岸蓼秋将暮。
登高开宴俎。
传杯兴逸，分咏得句。
思戏马、长怀古。
东篱候酒人何处。
芳尊须送与。"
辛弃疾,"老子当年，饱经惯、花期酒约。
行乐处，轻裘缓带，绣鞍金络。
明月楼台箫鼓夜，梨花院落秋千索。
共何人、对饮五三锺，颜如玉。
嗟往事，空萧索。
怀新恨，又飘泊。
但年来何待，许多幽独。
海水连天凝望远，山风吹雨征衫薄。
向此际、羸马独，情怀恶。"
丘,"两两维舟近柳堤。
菱歌迤逦过前溪。
曲中自诉衷肠事，岸上行人那得知。
金齿屐，翠云篦。
女萝为带蕙为衣。
惜花贪折归时晚，急桨相呼入翠微。"
黄升,"寒意方浓。
暖信才通。
是晴阳、暗拆花封。
冰霜作骨，玉雪为容。
看体清癯，香淡伫，影朦胧。
孤城小驿，断角残钟。
又无边、散与春风。
芳心一点，幽恨千重。
任雪霏霏，云漠漠，月溶溶。"
赵崇,"江烟如雾水满汀。
早梅花、偏占浅清。
倚翠竹、寒无力，想潇湘、斜日暮云。
几回梦断阳春面，问百花、犹隔几尘。
趁月夜、霜风峭，约彩鸾、同载玉笙。"
仇远,"凉露湿秋芜。
空庭啼蟪蛄。
紫苔衣、犹护金铺。
疏箔翠眉人不见，流水急，泣鳏鱼。
恨草倩谁锄。
西风吹鬓疏。
问刘郎、别後何如。
纵有桃花千万树，也不似，旧玄都。"
刘克庄,"凉月如冰，素涛翻雪，人世依约三更。
扁舟乘兴，莫计水云程。
忽到一洲奇绝，花无数、多不知名。
浑疑是，芙蓉城里，又似牡丹坪。
蓬莱，应不远，天风海浪，满目凄清。
更一声铁笛，石裂龙惊。
回顾尘寰局促，挥袂去、散发骑鲸。
蘧蘧觉，元来是梦，钟动野鸡鸣。"
张先,"无由且住。
绵绵恨似春蚕绪。
见来时饷还须去。
月浅灯收，多在偷期处。
今夜掩妆花下语。
明朝芳草东西路。
愿身不学相思树。
但愿罗衣，化作双飞羽。"
仲并,"庭梧叶密未惊秋。
风雨潇潇特地愁。
愁绪如丝无尽头。
思悠悠。
怅望王孙空倚楼。"
吴礼之,"眷浓恩重，长离永别，凭谁为返香魂。
忆湘裙霞袖，杏脸樱唇。
眉扫春山淡淡，眼裁秋水盈盈。
便如何忘得，温柔情态，恬静天真。
凭栏念及，夕阳西下，暮烟四起江村。
渐入夜、疏星映柳，新月笼云。
酝造一生清瘦，能消几个黄昏。
断肠时候，帘垂深院，人掩重门。"
袁去华,"行思坐忆。
知他是、怎生过日。
烦恼无、千万亿。
诮将做饭吃。
旧日轻怜痛惜。
却如今、怨深恨极。
不觉长吁叹息。
便直恁下得。"
吴潜,"扇荷偷换羽葆。
院宇人声窈。
独步亭皋下，阑干并、栖幽鸟。
新雨抽嫩草。
檐花闹。
一片萍铺沼。
燕雏小。
书空底事，那堪手版持倒。
今来古往，几见北邙人晓。
乡号无何但日到。
休觉。
陶然身世尘表。"
舒づ,"教来歌舞，接成桃李。
尽是使君指似。
如今装就满城春，忍便拥、双旌归去。
莺心巧啭，花心争吐。
无计可留君住。
两堤芳草一江云，早晚是、西楼望处。"
张孝祥,"吹香嚼蕊。
独立东风里。
玉冻云娇天似水。
羞杀夭桃李。
如今见说阑干。
不禁月冷霜寒。
垅上驿程人远，楼头戍角声乾。"
姚勉,"万里清风，吹送锦帆，入南浦云。
看拂天旌旆，攀留不住，迷津舸舰，歌舞相迎。
二许家声，三洪地望，今代风流第一人。
蜚英早，合词林视草，书阁翻芸。
飞刍远饷三军。
特借作红莲入幕宾。
把西山暮雨，暂时收卷，荷山明月，小试平分。
苏醒枯鱼，剔除深蠹，个是人间有脚春。
难淹久，看诏催入侍，香案麒麟。"
杨炎正,"典尽春衣，也应是、京华倦客。
都不记，麴尘香雾，西湖南陌。
儿女别时和泪拜，牵衣曾问归时节。
到归来、稚子已成阴，空头白。
功名事，云霄隔。
英雄伴，东南拆。
对鸡豚社酒，依然乡国。
三径不成陶令隐，一区未有扬雄宅。
问渔樵、学作生生涯，从今日。"
李曾伯,"上巍楼、指顾剑东西，依然旧江山。
怅谁为荆棘，委渠天险，薄我风寒。
金瓯经营几载，鸿雁尚漂残。
一片迷棋局，著手良难。
犹幸红旗破贼，有竹边新报，喜听平安。
问纷纷遗事，一笑付凭栏。
愿天驱、五丁壮士，挽岷峨、生意与春还。
斜阳外，梦回芳草，人老萧关。"
仇远,"宝蜡夜笼花，不碍画楼，无限清景。
病叶分秋，翦愁桐金井。
银汉外、尘飞不到，暮云收、琉璃万顷。
弁山横翠，好倩西风，送上江心镜。
霓裳空楚楚，钧天旧梦难醒。
最忆婵娟，□钗钿香冷。
欲高跨、娇鸾归去，又还愁、乌啼酒醒。
独思前事，夜永谁问相如病。"
晏殊,"紫薇枝上露华浓。
起秋风。
管弦声细出帘栊。
象筵中。
仙酒斟云液，仙歌转绕梁虹。
此时佳会庆相逢。
庆相逢。
欢醉且从容。"
朱敦儒,"曾为梅花醉不归。
佳人挽袖乞新词。
轻红遍写鸳鸯带，浓碧争斟翡翠卮。
人已老，事皆非。
花前不饮泪沾衣。
如今但欲关门睡，一任梅花作雪飞。"
陈克,"柳丝碧。
柳下人家寒食。
莺语匆匆花寂寂。
玉阶春藓湿。
闲凭薰笼无力。
心事有谁知得。
檀炷绕窗灯背壁。
画檐残雨滴。"
吴文英,"杜陵折柳狂吟，砚波尚湿红衣露。
仙桃宴早，江梅春近，还催客句。
宫漏传鸡，禁门嘶骑，宦情熟处。
正黄编夜展，天香字暖，春葱翦、红蜜炬。
宫帽鸾枝醉舞。
思飘扬、仙风举。
星罗万卷，云驱千阵，飞毫海雨。
长寿杯深，探春腔稳，江湖同赋。
又看看、便系金狨莺晓，傍西湖路。"
朱敦儒,"风雪打黄昏。
别殿无人早闭门。
拜了天香罗袖冷，低颦。
催灭银灯解绣裙。
金鸭卧残薰。
看破屏风数泪痕。
回首昭阳天样远，销魂。
又过梅花一番春。"
陈克,"赤阑桥尽香街直。
笼街细柳娇无力。
金碧上青空。
花晴帘影红。
黄衫飞白马。
日日青楼下。
醉眼不逢人。
午香吹暗尘。"
毛滂,"柳藏烟，云漏日。
寒满雕盘玉食。
风卷旆，水摇天。
鱼龙挟彩船。
水边人，波面乐。
太守与民同乐。
春好处，总随轩。
花中谁状元。"
辛弃疾,"今日复何日，黄菊为谁开。
渊明漫爱重九，胸次正崔嵬。
酒亦关人何事，正自不能不尔，谁遣白衣来。
醉把西风扇，随处障尘埃。
为公饮，须一日，三百杯。
此山高处东望，云气见蓬莱。
翳凤骖鸾公去，落佩倒冠吾事，抱病且登台。
归路有明月，人影共徘徊。"
苏轼,"苒苒中秋过，萧萧两鬓华。
寓身化世一尘沙。
笑看潮来潮去、了生涯。
方士三山路，渔人一叶家。
早知身世两聱牙。
好伴骑鲸公子、赋雄夸。"
晁端礼,"远山眉映横波脸。
脸波横映眉山远。
云鬓插花新。
新花插鬓云。
断魂离思远。
远思离魂断。
门掩未黄昏。
昏黄未掩门。"
黄升,"万籁寂无声。
衾铁棱棱近五更。
香断灯昏吟未稳，凄清。
只有霜华伴月明。
应是夜寒凝。
恼得梅花睡不成。
我念梅花花念我，关情。
起看清冰满玉瓶。"
毛滂,"银浦流云初度月，空碧挂团团。
照夜珠胎贝阙寒。
光彩满长安。
春风为拂新沙路，珂马款天关。
篆印金窠红屈盘。
嵬ㄝ押千官。"
张炎,"黄昏片月。
似碎阴满地，还更清绝。
枝北枝南，疑有疑无，几度背灯难折。
依稀倩女离魂处，缓步出、前村时节。
看夜深、竹外横斜，应妒过云明灭。
窥镜蛾眉淡抹。
为容不在貌，独抱孤洁。
莫是花光，描取春痕，不怕丽谯吹彻。
还惊海上然犀去，照水底、珊瑚如活。
做弄得、酒醒天寒，空对一庭香雪。"
晁补之,"自来相识，比你情都可。
咫尺千里算，惟孤枕、单衾知我。
终朝尽日，无绪亦无言，我心里，忡忡也，一点全无那。
香笺小字，写了千千个。
我恨无羽翼，空寂寞、青苔院锁。
昨朝冤我，却道不如休，天天天，不曾麽，因甚须冤我。"
王沂孙,"料峭东风，廉纤细雨，落梅飞尽。
单衣恻恻，再整金猊香烬。
误千红、试妆较迟，故园不似清明近。
但满庭柳色，柔丝羞舞，淡黄犹凝。
芳景。
还重省。
向薄晓窥帘，嫩阴枕。
桐花渐老，已做一番风信。
又看看、绿遍西湖，早催塞北归雁影。
等归时、为带将归，并带江南恨。"
侯置,"过尽百花芳草满。
柳丝舞困阑干暖。
柳外秋千裙影乱。
人逐伴。
旧家心性如今懒。
斗帐宝香凝不散。
黄昏院落莺声晚。
红叶不来音信断。
疏酒盏。
东阳瘦损无人管。"
郭应祥,"去岁银山塔上。
今岁金山塔上。
屈指到泉江。
再重阳。
有菊不妨同戴。
有酒不妨同醉。
嘉客与佳宾。
两俱新。"
汪元量,"慈元殿、薰风宝鼎，喷香云飘坠。
环立翠羽，双歌丽调，舞腰新束，舞缨新缀。
金莲步、轻摇彩凤儿，翩翻作戏。
便似月里仙娥谪来，人间天上，一番游戏。
圣人乐意。
任乐部、韶声沸。
众妃欢也，渐调笑微醉。
竞奉霞觞，深深愿、圣母寿如松桂。
迢递。
更万年千岁。"
翁元龙,"三月时。
杨花飞尽无花飞。
无花飞。
不教春去，争得春归。
高楼望断黄金羁。
绿窗眉黛伤新离。
伤新离。
好将别後，长做归时。"
辛弃疾,"两轮屋角走如梭。
太忙些。
怎禁他。
拟倩何人，天上劝羲娥。
何似从容来小住，倾美酒，听高歌。
人生今古不须磨。
积教多。
似尘沙。
未必坚牢，划地事堪嗟。
漫道长生学不得，学得後，待如何。"
吴则礼,"雪馀寒退。
惟有青松在。
春不加荣寒不悴。
用舍如公都耐。
流肪磊落龟蛇。
会留红日西斜。
欲助我公寿骨，蟠桃等见桃花。"
辛弃疾,"看公风骨，似长松磊落，多生奇节。
世上儿曹都蓄缩，冻芋旁堆秋瓞。
结屋溪头，境随人胜，不是江山别。
紫云如阵，妙歌争唱新阕。
尊酒一笑相逢，与公臭味，菊茂兰须悦。
天上四时调玉烛，万事宜询黄发。
看取东归，周家叔父，手把元龟说。
祝公长似，十分今夜明月。"
毛滂,"天质婵娟，妆光荡漾。
御酥做出花模样。
夭桃繁杏本妖妍，文鸳彩凤能偎傍。
艾绿浓香，鹅黄新酿。
缘云清切歌声上。
夜寒不近绣芙蓉，醉中祗觉春相向。"
晏几道,"绿蕙红兰芳信歇，金蕊正风流。
应为诗人多怨秋。
花意与消愁。
梁王苑路香英密，长记旧嬉游。
曾看飞琼戴满头。
浮动舞梁州。"
程大昌,"夹路传呼杳杳，垂腰印绶累累。
万般荣贵出丹枝。
遥知心乐处，椿畔桂当时。
酒到芳春偏弄色，轻黄泛滟鹅儿。
大为行乐使堪书。
醉来花下卧，便是习家池。"
苏轼,"峤南江浅红梅小。
小梅红浅江南峤。
窥我向疏篱。
篱疏向我窥。
老人行即到。
到即行人老。
离别惜残枝。
枝残惜别离。"
赵长卿,"别来无事不思量。
霜日最凄凉。
凝想倚栏干处，攒眉应为萧郎。
梅花岂管人消瘦，只恁自芬芳。
寄语行人知否，梅花得似人香。"
刘克庄,"梅谢了。
塞垣冻解鸿归早。
鸿归早。
凭伊问讯，大梁遗老。
浙河西面边声悄。
淮河北去炊烟少。
炊烟少。
宣和宫殿，冷烟衰草。"
欧阳修,"荷叶田田青照水。
孤舟挽在花阴底。
昨夜萧萧疏雨坠。
愁不寐。
朝来又觉西风起。
雨摆风摇金蕊碎。
合欢枝上香房翠。
莲子与人长厮类。
无好意。
年年苦在中心里。"
陈允平,"杜宇声声频唤，春渐去。
暗碧柳色依依，湖上迷青雾。
残香净冼红兰，昨夜朱铅雨。
金泥帐底，双虬自沈乳。
天际，渐迤逦片帆南浦。
一笑蔷薇，别後酒杯慵举。
江上琵琶，莫遣东风误鹦鹉。
泪拥通宵蜡炬。"
李曾伯,"东南一气当春，便从黄钺登台斗。
紫皇举此，亨屯济泰，属之公手。
淮浦烽销，未央觞献，捷传清昼。
庆太平朝野，重见，昔淳化、今嘉。
史观年编新就。
看勋庸、光前垂後。
三槐鼎盛，双椿盘固，古今希有。
宴侍龙颜，欢承鹤发，相期长久。
问前朝，相业谁同，八九十、迈文富。"
史浩,"提壶漫欲寻芳去。
桃红柳绿年年事。
唯有列仙翁。
清明本在躬。
何须从外讨。
皮里阳秋好。
堪羡个中人。
无时不是春。"
周邦彦,"日射红蜡蒂香。
风乾微汗粉襟凉。
碧纱对掩簟纹光。
自剪柳枝明画阁，戏抛莲种横塘。
长亭无事好思量。"
赵长卿,"夜雨如倾，满溪添涨桃花水。
落红铺地。
枝上堆浓翠。
去年如今，常伴酴醉。
今年里。
离家千里。
独猛东风泪。"
方千里,"西北有高楼。
淡霭残烟渐渐收。
几阵凉风生客袖，飕飕。
心逐年华衮衮流。
花卉满前头。
老懒心情万事休。
独倚栏干无一语，回眸。
鼓角声中唤起愁。"
史浩,"绣幕罗裙风冉冉，象床毡幄低垂。
兽炉香袅锦屏围。
不贪钿枕，偏爱倚花枝。
软玉红绡轻暖透，温温翠袖扶持。
正安稳坐移时。
雨云忘峡梦，身境是瑶池。"
姚勉,"明月扁舟，轻逐江鸥，翩然赋归。
任颠风掀舞，涛山浪屋，少顷平定，一碧硫璃。
柳絮浮云，有无根蒂，到底不磨真是非。
呵呵笑，笑人情似纸，世事如棋。
宜堂事事皆宜。
把杯酒论文更有谁。
记风云满席，吟情浩荡，龙蛇满壁，醉墨淋漓。
别後相思，有书寄否，春在梅花第一枝。
重相见，约柳堤撑舫，竹阁寻诗。"
史达祖,"唐昌观里东风软。
齐王宫外芳名远。
桂子典刑边。
梅花伯仲间。
笼茸锼暖雪。
琐细雕晴月。
谁驾七香车。
绿云飞玉沙。"
刘克庄,"驱鹊营桥，呼蟾出海，朝朝暮暮遥相望。
谁知风雨此时来，银河便有些波浪。
玉兔迷离，金鸡嘲晰，二星无语空惆怅。
元来上界也多魔，天孙长怨牵牛旷。"
吕渭老,"楼下辘轳横露井。
楼上婵娟开晓镜。
下楼难忘上楼时，风未定。
帆不正。
簌簌珍珠挥麈柄。
眉上新愁吹不醒。
别酒未斟歌未忍。
雪中梅下定重来，烟暝暝。
肠寸寸。
莫放笛声吹落尽。"
陈三聘,"当年渔隐，路转桃溪汇。
流水下，青山外。
客行花径曲，月上松门对。
撑艇子，雪中蓑笠亲曾载。
老去谁倾盖。
腰瘦频移带。
人健否，花仍在。
明年春更好，来向花前醉。
青鬓改，恁时难拼千金买。"
柳永,"坠髻慵梳，愁蛾懒画，心绪是事阑珊。
觉新来憔悴，金缕衣宽。
认得这疏狂意下，向人诮譬如闲。
把芳容整顿，恁地轻孤，争忍心安。
依前过了旧约，甚当初赚我，偷翦云鬟。
几时得归来，香阁深关。
待伊要、尤云雨，缠绣衾、不与同欢。
尽更深、款款问伊，今後敢更无端。"
黄庭坚,"荡漾生涯身已老。
短蓑箬笠扁舟小。
深入水云人不到。
吟复笑。
一轮明月长相照。
谁谓阿师来问道。
一桡直与传心要。
船子踏翻才是了。
波渺渺。
长鲸万古无人钓。"
仲并,"江南春早，尚馀寒门巷，杨花飘逐。
一色初梅开尽也，不数芳园红绿。
珍重骚人，幽怀分寄，高韵歌黄竹。
六花羞避，满笺凌乱琼玉。
应念有客长安，履穿东郭，无与怜穷独。
鼓棹前溪非兴尽，寒怯水栖岩宿。
咫尺君家，瑶田无径，冰柱排银屋。
瓮头春到，唤回晚梦清熟。"
葛长庚,"这身儿、从来业障。
一生空自劳攘。
生生死死皆如梦，更莫别生妄想。
没伎俩。
只管去、天台雁荡寻方广。
几人不省。
被妻子萦缠，生涯拘束，甘自归黄壤。
世间事，一斤两个八两。
问谁能去俯仰。
道义重了轻富贵，却笑输回来往。
休勉强。
老先生、从来恬淡无妆幌。
一声长啸，把拄杖横肩，草鞋贴脚，四海平如掌。"
苏轼,"麻叶层层苘叶光。
谁家煮蚕一村香。
隔篱娇语络丝娘。
垂白杖藜抬醉眼，捋青捣软饥肠。
问言豆叶几时黄。"
张辑,"载酒岳阳楼，秋入洞庭深碧。
极目水天无际，正白苹风急。
月明不见宿鸥惊，醉把玉阑拍。
谁解百年心事，恰钓船横笛。"
晏几道,"念奴初唱离亭宴。
会作离声勾别怨。
当时垂泪忆西楼，湿尽罗衣歌未遍。
难逢最是身强健。
无定莫如人聚散。
已拼归袖醉相扶，更恼香檀珍重劝。"
韩,"作意如何和好歌。
细翻重看得长哦。
晓梧吹雨露明荷。
老我从他琴下爨，故人元自笛亭柯。
北山烟岫郁嵯峨。"
仇远,"湘水晓行无酒，楚乡客久思家。
空城暗柳老愁芽。
燕归才社後，人老尚天涯。
记得津头轻别，离觞愁听琵琶。
东风吹泪落鸥沙。
一番新雨重，飞不起杨花。"
黄升,"多病带围宽。
未到衰年已鲜欢。
梦破小楼风马响，珊珊。
缺月无情转画栏。
凉入苎衾单。
起探灯花夜欲阑。
书册满床空伴睡，慵观。
拈得渔樵笛谱看。"
卢祖皋,"照水飞禽斗影，舞风小径低花。
征鸿排尽相思字，音信落谁家。
系恨腰围顿减，禁愁酒力难加。
楼高日暮休帘卷，芳草满天涯。"
史浩,"春恨不禁听杜宇。
买舟忽觅东鄞路。
一笑轻帆同野渡。
频回顾。
吴山夜岫俱眉妩。
何事匆匆分袂去。
夫君小隐临烟渚。
明夜月华来竹坞。
相思处。
还应梦属清江橹。"
黄人杰,"菊黄萸紫，近重阳、天气秋光如洗。
怀燕占熊，还又应、崧岳生申时节。
玉女擎香，金仙持送，锦里欢声彻。
照人风度，满怀俱是冰雪。
那更千里江城，政成人化，比春生秋杀。
双凤云间御诏墨，将下十行新札。
黄阁亨衢，碧油重幕，稳复清毡物。
策勋归去，蟠桃犹许三窃。"
赵长卿,"银蟾光满，弄馀辉、冷浸江梅无力。
缓引柔条浮素蕊，横在闲窗虚壁。
染纸挥毫，粉涂墨晕，不似今端的。
天然造化，别是一般，清瘦踪迹。
今夜翠葆堂深，梦回风定，因月才相识。
先自离愁，那更被、晓角残更催逼。
曙色将分，轻阴移尽，过眼难寻觅。
江南图上，画工应为描得。"
陈克,"枕帐依依残梦，斋房忽忽馀酲。
薄衣团扇绕阶行。
曲阑幽树，看得绿成阴。
檐雨为谁凝咽，林花似我飘零。
微吟休作断肠声。
流莺百啭，解道此时情。"
晏几道,"西楼别後，风高露冷，无奈月分明。
飞鸿影里，捣衣砧外，总是玉关情。
王孙此际，山重水远，何处赋西征。
金闺魂梦枉丁宁。
寻尽短长亭。"
晏几道,"长杨辇路。
绿满当年携手处。
试逐春风。
重到宫花花树中。
芳菲绕遍。
今日不如前日健。
酒罢凄凉。
新恨犹添旧恨长。"
柳永,"访雨寻云，无非是、奇容艳色。
就中有、天真妖丽，自然标格。
恶发姿颜欢喜面，细追想处皆堪惜。
自别後、幽怨与闲愁，成堆积。
鳞鸿阻，无信息。
梦魂断，难寻觅。
尽思量，休又怎生休得。
谁恁多情凭向道，纵来相见且相忆。
便不成、常遣似如今，轻抛掷。"
赵令,"槐柳春馀绿涨天。
酒旗高插夕阳边。
谁家墙里笑秋千。
往事不堪楼上看，新愁多向曲中传。
此情销得是何年。"
仲殊,"南徐好，桥下渌波平。
画柱千年尝有鹤，垂杨三月未闻莺。
行乐过清明。
南北岸，花市管弦声。
邀客上楼双酒，舣舟清夜两街灯。
直上月亭亭。"
辛弃疾,"诗书万卷。
合上明光殿。
案上文书看未遍。
眉里阴功早见。
十分竹瘦松坚。
看君自是长年。
若解尊前痛饮，精神便是神仙。"
李之仪,"西江霜後，万点暄晴昼。
璀璨寄来光欲溜。
正值文君病酒。
画屏斜倚窗纱。
睡痕犹带朝霞。
为问清香绝韵，何如解语梅花。"
刘辰翁,"与客携壶去。
望高高、半山失却，满城风雨。
何许白衣人邂逅，小立东篱共语。
未怪是、催租断句。
寂寞午鸡啼三四，悄老人、桥上前期误。
卿且去，整吾屦。
寒空旧是题诗处。
莽云烟、缠蛟舞凤，东吴西楚。
千古新亭英雄梦，泪湿神州块土。
叹落日、鸿沟无路。
一片沙场君不去，空平生、恨恨王夷甫。
凭半醉，付金缕。"
汪莘,"春王正月，雪阵联翩下。
我有春风怎生卖。
忽扫残夜雨，推出朝阳，天地里，玉烛一枝无价。
早春虚过了，尚有二分，是处春光好收买。
也不违天性，不远人情，杨柳陌、临水夭桃亭榭。
身子外、只要自家人，共酒後羲皇，花前偏霸。"
吴文英,"盘丝系腕，巧篆垂簪，玉隐绀纱睡觉。
银瓶露井，彩云窗，往事少年依约。
为当时、曾写榴裙，伤心红绡褪萼。
黍梦光阴渐老，汀洲烟箬。
莫唱江南古调，怨抑难招，楚江沈魄。
薰风燕乳，暗雨梅黄，午镜澡兰帘幕。
念秦楼、也拟人归，应翦菖浦自酌。
但怅望、一屡新蟾，随人天角。"
周紫芝,"江路绕青山，山翠扑衣轻湿。
谁酿晚来云意，做一天愁色。
竹溪斜度尽篮舆，疏梅暗香入。
何处最关心事，恨落梅风急。"
韩,"醉倒城中不过溪。
溪外无尘，惟掩柴扉。
水浮桥漾翠烟霏。
一片闲情，能几人知。
留饮君家絮帽。
爆竹声中，万事如斯。
梅催春动已熹微。
尔既能来，我亦何疑。"
卢炳,"春事寂。
苦笋鲥鱼初食。
风卷绣帘飞絮入。
柳丝萦似织。
迅速韶光去急。
过雨绿阴尤湿。
回首旧游何处觅。
远山空伫碧。"
李纲,"茂陵仙客，算真是、天与雄才宏略。
猎取天骄驰卫霍，如使鹰驱雀。
鏖战皋兰，犁庭龙碛，饮至行勋爵。
中华疆盛，坐令夷狄衰弱。
追想当日巡行，勒兵十万骑，横临边朔。
亲总貔貅谈笑看，黠虏心惊胆落。
寄语单于，两君相见，何苦逃沙漠。
英风如在，卓然千古高著。"
张抡,"昨夜东风，又还吹遍闲花草。
翠轻红小。
触处惊春早。
草舍茅□，□□□□□。
谁□□。
□□丹灶。
别有阳和□。"
欧阳修,"铜荷融烛泪，金兽啮扉环。
兰堂春夜疑，惜更残。
落花风雨，向晓作轻寒。
金龟朝早，香衾馀暖，娇由自慵眠。
小鬟无事须来唤，呵破点唇檀。
回身还、却背屏山。
春禽飞下，帘外日三竿。
起来云鬓乱，不妆红粉，下阶且上秋千。"
赵长卿,"当日相逢，枕衾清夜纱窗冷。
翠梅低映。
汗湿香腮粉。
美满风情，结下无穷恨。
凭谁问。
此心难尽。
说与他争信。"
张炎,"蕊香不恋琵琶结。
舞衣折损藏花蝶。
春梦未堪凭。
几时春梦真。
愁把残更数。
泪落灯前雨。
歌酒可曾。
情怀似去年。"
苏轼,"古岸开青葑，新渠走碧流。
会看光满万家楼。
记取他年扶路、入西州。
佳节连梅雨，馀生寄叶舟。
只将菱角与鸡头。
更有月明千顷、一时留。"
李之仪,"春到雨初晴，正是小楼时节。
柳眼向人微笑，傍阑干堪折。
暮山浓淡锁烟霏，梅杏半明灭。
玉莫辞沈醉，待归时斜月。"
曾觌,"谷雨郊园喜弄晴。
满林璀璨缀繁星。
筠篮新采绛珠倾。
樊素扇边歌未发，葛洪炉内药初成。
金盘乳酪齿流冰。"
郭应祥,"巧节已成昨梦，今宵重倒芳尊。
主宾和气敌春温。
雄辩高谈衮衮。
剩把烛花高照，频教舞袖轻翻。
笛声幽咽鼓声喧。
却恨更筹苦短。"
刘克庄,"古人吾不见，君莫是、郑当时。
更筑就山房，躬耕谷口，名动京师。
诸公任他衮衮，与杜陵野老共襟期。
有客至门先喜，得钱沽酒何疑。
昔年连辔柳边归。
陈迹恍难追。
况种桃道士，看花君子，回首皆非。
相逢故人问讯，道刘郎、老去久无诗。
把作一场春梦，觉来莫要寻思。"
石孝友,"梅雪弄芳馨。
饯日迎辰契月。
争着琴堂称贺处，娉婷。
满捧霞觞璨鲤庭。
鹤等更龟龄。
八十仙翁醉复醒。
好倩洛阳驰誉手，丹青。
乞与人间作寿星。"
张孝祥,"汗铸九金神鼎，隋书小字莲经。
刚风劫火转清冥。
护守应烦仙圣。
昨梦归来帝所，今朝寿我亲庭。
只将此宝伴长生。
谈笑中原底定。"
方岳,"银河无浪，琼楼不暑。
一点柔情如水。
肯捐兰了渠愁，尽闲却、纤纤机杼。
波心沁雪，鸥边分雨。
翦得荷花能楚。
天公煞自解风流，看得我、如何销汝。"
姚述尧2,"短棹翩翩绿一莎。
碧潭深处几风波。
晚来风定却高歌。
千尺丝纶随卷放，数声玉笛足清和。
蝇头名利奈伊何。"
康与之,"秋寒初劲。
看云路雁来，碧天如镜。
湘浦烟深，衡阳沙远，风外几行斜阵。
回首塞门何处，故国关河重省。
汉使老，认上林欲下，徘徊清影。
江南烟水暝。
声过小楼，烛暗金猊冷。
送目鸣琴，裁诗挑锦，此恨此情无尽。
梦想洞庭飞下，散入云涛千顷。
过尽也，奈社陵人远，玉关无信。"
杨无咎,"去年今日，踪迹留金水。
乘兴挈朋侪，游赏遍、南峰佳致。
崇仙岸左，争看竞龙舟，人汹汹，鼓冬冬，不觉金鸟坠。
而今寂寞，独处山林里。
欲去恨无因，奈阻隔、川途百里。
香蒲角黍，对暑悄无言，梅雨细，麦风轻，怅望宽垂泪。"
沈蔚,"相将初下蕊珠殿。
似醉粉、生香未遍。
爱惜娇心春不管。
被东风、赚开一半。
中黄宫里赐仙衣，斗浅深、妆成笑面。
放出妖娆难系管。
笑东君、自家肠断。"
袁去华,"蕊珠宫女弄幽妍，初著春心娇小。
自白真香，浑胜似、姑射冰肌窈窕。
带雪茅檐，临溪篱落，占却春多少。
天寒日暮，有人愁绝行绕。
长记流水桥边，雨晴烟淡，袅一枝清晓。
梦想经年开病眼，把酒风前一笑。
花骨娇多，不禁人觑，只怕轻飞了。
无端羌管，夜阑声入云杪。"
赵长卿,"西风转蒹葭浦。
客愁生怕秋阑雨。
衾冷梦魂惊。
声声滴到明。
不眠枕听。
故故添新恨。
新恨有谁知。
天寒雁正稀。"
史浩,"胜概朱楹俯碧湖。
萧萧风月一尘无。
只堪绿蚁满尊浮。
况是小春天正爽，杖藜相与探梅初。
半皴枝上未成珠。"
张炎,"长流万里。
与沈沈沧海，平分一水。
孤白争流蟾不没，影落潜蛟惊起。
莹玉悬秋，绿房迎晓，楼观光疑洗。
紫箫声袅，四檐吹下清气。
遥睇浪擎空明，古愁休问，消长盈虚理。
风入芦花歌忽断，知有渔舟闲舣。
露已沾衣，鸥犹栖草，一片潇湘意。
人方酣梦，长翁元自如此。"
晁补之,"十岁儿曹同砚席，华裾织翠如葱。
一生心事醉吟中。
相逢俱白首，无语对西风。
莫道尊前情调减，衰颜得酒能红。
可怜此会意无穷。
夜阑人总睡，独绕菊花丛。"
京镗,"杰阁耸层霄，几度晓风残月。
同是行旧侣，慰十年离别。
一杯相属莫留残，试倚阑干说。
趁取簪花绿鬓，未如雪。"
苏轼,"几共查梨到雪霜。
一经题品便生光。
木奴何处避雌黄。
北客有来初未识，南金无价喜新尝。
含滋嚼句齿牙香。"
晁补之,"小楼独上暮锺时。
红霞楼外飞。
烟中远鸟一双归。
城门灯火微。
横短吹，傍危梯。
冰轮涌海迟。
天涯幽恨有谁知。
凉风时动衣。"
严仁,"行尽春山春事空。
别愁离恨满江东。
三更鼓润官楼雨，五夜灯残客舍风。
寒淡淡，晓胧胧。
黄鸡催断丑时钟。
紫骝嚼勒金衔响，冲破飞花一道红。"
刘辰翁,"湿云待向三更吐。
更是沉沉雨。
眼前儿女意堪怜。
不说明朝後日、说明年。
当年知道晴三鼓。
便似佳期误。
笑他拜月不曾圆。
只是今朝北望、也凄然。"
方千里,"鸳鸯浓睡碧溪沙。
荷花深处家。
快风收电掣金蛇。
凉波流素华。
吴国艳，楚宫娃。
红潮连翠霞。
坐来忽忽烛光斜。
城头闻乱鸦。"
王沂孙,揉碎花心，吟碎淡黄雪。
张元干,"菊坡九日登高路。
往事知何处。
陵迁谷变总成空。
回首十年秋思、吹台东。
西窗一夜萧萧雨。
梦绕中原去。
觉来依旧画楼锺。
不道木犀香撼、海山风。"
陈人杰,"我梦登天，尽把不平，问之化工。
似桂花开日，秋高露冷，梅花开日，岁老霜浓。
如此清标，依然香性，长在凄凉索寞中。
何为者，祗纷纷桃李，占断春风。
一时列鼎分封。
岂猿臂将军无寸功。
想世间成败，不关工拙，男儿济否，只声遭逢。
天曰果然，事皆偶尔，凿井得铜奴得翁。
君归去，但力行好事，休问穷通。"
晁端礼,"枫叶初丹，苹花渐老，蘅皋谁系扁舟。
故人思我，征棹少淹留。
一尊潋滟西风里，共醉倒、同销万古愁。
况今宵自有，明月照人，逼近中秋。
常爱短李家声，金闺彦士，才高沈谢何刘。
片帆初卷，歌吹是扬州。
此心自难拘形役，恨未能、相从烂熳游。
酒醒时，路遥人远，为我频上高楼。"
辛弃疾,"旌旗依旧长亭路。
尊前试点莺花数。
何处捧心颦。
人间别样春。
功名君自许。
少日闻鸡舞。
诗句到梅花。
春风十万家。"
姜夔,"著酒行行满袂风。
草枯霜鹘落晴空。
销魂都在夕阳中。
恨入四弦人欲老，梦寻千驿意难通。
当时何似莫匆匆。"
周紫芝,"霜蓬零乱。
笑绿鬓、光阴晚。
紫茱时节，小楼长醉，一川平远。
休说龙山佳会，此情不浅。
黄花香满。
记白苎、吴歌软。
如今却向，乱山丛里，一枝重看。
对著西风搔首，为谁肠断。"
张元干,"月华冷沁花梢露。
芳意恋、香肌住。
心字龙涎饶济楚。
素馨风味，碎琼流品，别有天然处。
围炉屈曲宜深炷。
留取春光向朱户。
绿绮声中谁暗许。
小窗归去，梦回犹记，金鼎分云缕。"
向子,"亭亭秋水芙蓉。
翠围中。
又是一年风露、笑相逢。
天机畔。
云锦乱。
思无穷。
路隔银河犹解、嫁西风。"
叶梦得,"芙蓉开过雨初晴。
曲池平。
画桥横。
耿耿银河，遥下蘸空明。
一舸吴松归未得，聊共住，小蓬瀛。
问君何事引前旌。
趣归程。
背高城。
鱼鸟三年，谁道总无情。
试遣他年歌此曲，应尚记，别时声。"
王观,十三妮子绿窗中。
周邦彦,"州夹苍崖，下枕江山是城郭。
望海霞接日，红翻水面，晴风吹草，青摇山脚。
波暖凫作。
沙痕退、夜潮正落。
疏林外、一点炊烟，渡口参差正寥廓。
自叹劳生，经年何事，京华信漂泊。
念渚蒲汀柳，空归闲梦，风轮雨楫，终辜前约。
情景牵心眼，流连处、利名易薄。
回头谢、冶叶倡条，便入渔钓乐。"
张抡,"雪拥群峰，静□□□。
□□□□□居□。
□□破壳栗黄香，柴□□□□□□。
□□□□，□和衣倒。
寂寥气□□君好。
□□□贵足人争，山中恬淡能长保。"
王安中,"花枝晚。
过雨红珠转。
欲共东君论缱绻。
繁艳休将风卷。
归来凝思闲窗。
寒花莫□微觞。
解慢不成幽梦，燕泥惊落雕梁。"
李曾伯,"夜来南极十分明。
申月应生申。
小范龙图老子，大苏玉局仙人。
擎天健手，家传方略，功在峨岷。
看取芝封夜下，归来尽展经纶。"
仇远,"红锦旧同心。
西池上、曾与系青禽。
记山水写情，秋桐促轸，鸳鸯萦恨，春绣停针。
常叹好风妨画扇，明月堕瑶簪。
短梦易残，一声长笛，新愁无限，何处孤砧。
香奁依然在，但鸾镜、孤影渺渺难寻。
雨後胭脂，应想粉蚀尘侵。
怅去帆渐杳，鱼鳞浪浅，远笺难寄，鸿尾云深。
回首高楼，不堪烟雨平林。"
黄裳,"鸿落寒滨，燕辞幽馆，西成万室，颦眉人少。
自古云，洞门何处，南望数峰秋晓。
千骑旌麾远，去寻真、忙中心了。
佩声盘入，烟霞绝顶，谁闻欢笑。
当候青童相报。
因待访仙人，长生微妙。
置俎争来，四乡宴社，且看翠围红绕。
似可扪青汉，到北扉、两城斜照。
醉翁回首，丹台梦觉，钧天声杳。"
沈瀛,"野叟长年。
一室萧然。
都齐收、万轴牙签。
只留三件，三教都全。
时看周易，读庄子，诵楞严。
阕会得，万语千言。
得鱼儿、了後忘筌。
行行坐坐，相与周旋。
待将此意，寻老孔，问金仙。"
吕渭老,"秋斋多梦谒，舌本欲生烟。
独步一庭明月，雁字已横天。
作个生涯不遂，松竹雨荒三径，却忆五湖船。
小阮贫尤甚，犊鼻挂长竿。
白鸥汀，风共水，一生闲。
横琴唳鹤，要携妻子老云间。
灯火荧荧深夜，高卧南窗折几，杯到不留残。
莫遣江湖手，遮日向长安。"
辛弃疾,"记得瓢泉快活时。
长年耽酒更吟诗。
蓦地捉将来断送，老头皮。
绕屋人扶行不得，闲窗学得鹧鸪啼。
却有杜鹃能劝道，不如归。"
辛弃疾,"贵贱偶然，浑似随风帘幌，篱落飞花。
空使儿曹，马上羞面频遮。
向空江、谁捐玉，寄离恨、应折疏麻。
暮云多。
佳人何处，数尽归鸦。
侬家。
生涯蜡屐，功名破甑，交友抟沙。
往日曾论，渊明似胜卧龙些。
记从来、人生行乐，休更问、日饮亡何。
快堪呵。
裁诗未稳，得酒良佳。"
辛弃疾,"好雨当春。
要趁归耕。
况而今、已是清明。
小窗坐地，侧听檐声。
恨夜来风，夜来月，夜来云。
花絮飘零。
莺燕丁宁。
怕妨侬、湖上闲行。
天心肯後，费甚心情。
放霎时阴，霎时雨，霎时晴。"
刘克庄,"国脉微如缕。
问长缨、何时入手，缚将戎主。
未必人间无好汉，谁与宽些尺度。
试看取、当年韩五。
岂有谷城公付授，也不干、曾遇骊山母。
谈笑起，两河路。
少时棋柝曾联句。
叹而今、登楼揽镜，事机频误。
闻说北风吹面急，边上冲梯屡舞。
君莫道、投鞭虚语。
自古一贤能制难，有金汤、便可无张许。
快投笔，莫题柱。"
毛滂,"日照遮檐绣凤凰。
博山金暖一帘香。
尊前光景为君长。
不信腊寒雕鬓影，渐匀春意上妆光。
梅花长共占年芳。"
蔡伸,"相逢非草草，分袂太匆匆。
征裘泪痕遍，眸子怯酸风。
天际孤帆难驻，柳外香望断，云雨各西东。
回首重城远，楼观暮烟中。
黯销魂，思陈事，已成空。
东郊胜赏，归路骑马踏残红。
月下一樽芳酒，凭阑几曲清歌，别後少人同。
为问桃花脸，一笑为谁容。"
高观国,"翦翠衫儿稳四停。
最怜一曲凤箫吟。
同心罗帕轻藏素，合字香囊半影金。
春思悄，昼窗深。
谁能拘束少年心。
莺来惊碎风流胆，踏动樱桃叶底铃。"
姜特立,"蓬山学士文章伯。
尊前风味谁能敌。
新觅似花人。
添成小院春。
玉纤呵翠袖。
满劝金杯酒。
寿酒莫辞斟。
酒深人意深。"
黄机,"帘幕深沈。
灯暗香销夜正深。
花落画檐鸣细雨，岑岑。
滴破相思万里心。
晓色未平分。
翠被寒生不自禁。
待得梦成翻恶况，堪颦。
飞雁新来也误人。"
赵必,"旧梦忆钱塘。
笙歌里、几度醉斜阳。
曾载月一篷，眠杨柳岸，买春深巷，过杏花墙。
肠恼断，香鬟盘凤髻，樱口啭莺簧。
钗玉分轻，梦孤宵枕，歌纨蠹久，愁对春觞。
司空曾见惯，相逢处，还又联步西厢。
底用十分迷，翠阵红行。
记鸳荚题情，离怀如诉，鲛绡粉湿、别泪犹香。
年少抛人易去，苦也相妨。"
毛滂,"景泮冰檐，情回瑶草。
副能守得春来到。
管曾独自索春怜，而今觑著东风笑。
粉凝酥寒，云房睡觉。
胭脂也不添些小。
天真要与此花争，是伊占得春多少。"
沈瀛,"老而不止。
三岁发蒙心已喜。
朴略其风。
裴楷王戎简要通。
昏如醉酒。
羞见总龟灵且寿。
笑杀常何。
空有闲言长语多。"
苏轼,"春已老，春服几时成。
曲水浪低蕉叶稳，舞雩风软罗轻。
酣咏乐升平。
微雨过，何处不催耕。
百舌无言桃李尽，柘林深处鹁鸪鸣。
春色属芜菁。"
毛滂,"云峰秀叠。
露冷琉璃叶。
北畔娑罗花弄雪。
香度小桥淡月。
与君踏月寻花。
玉人双捧流霞。
吸尽杯中花月，仙风相送还家。"
曹勋,"秋空过雨静，晚景澄明，天淡如水。
渐看蟾彩，东山旋升，金饼上云际。
轻烟散尽，莹皓色、消尘翳。
倚琼楼，皎若瑶台阆风，翠阑十二。
正好登临无外。
满斟与、清光对。
虽桂华飘下，玉轮移影，归兴犹未。
待继日同宴赏，听秘乐、广寒宫里。
惟怕却，明月阴晴未定，且宜欢醉。"
苏轼,"为向东坡传语。
人在玉堂深处。
别後有谁来，雪压小桥无路。
归去。
归去。
江上一犁春雨。"
陈德武,"黄梅雨住。
青草池塘暮。
轻许天然乐两部。
遥想周郎不顾。
生憎利口喃喃。
凭谁井塞泥缄。
最是玉人枕上，几回梦断江南。"
侯置,"倚醉怀春翠黛长。
肉红衫子半窥墙。
兰汤浴困嫩匀妆。
应为长年餐绛雪，故教丹颊耐清霜。
弄晴飞馥笑冯唐。"
黄公绍,"思晴好，我欲问花神。
刚道社公旧水，一回旧也一回新。
不是雨般春。"
晁补之,"玉京仙侣，同受琅函结。
风雨隔，尘埃绝。
霞觞翻手破，阆苑花前别。
鹏翼敛，人间泛梗无由歇。
岂忆山中酒，还共溪边月。
愁闷火，时间灭。
何妨心似水，莫遣头如雪。
春近也，江南雁识归时节。"
周紫芝,"送春归去。
说与愁无数。
君去後，归何处。
人应空懊恼，春亦无言语。
寒日暮，腾腾醉梦随风絮。
尽日间庭雨。
红湿秋千柱。
人恨切，莺声苦。
拟倾浇闷酒，留取残红树。
春去也，不成不为愁人住。"
丘,"飞朝天云作路。
长安近、更无程数。
梧竹当年，丝纶弈世，咫尺凤池平渡。
青眼相逢何太暮。
眉黄透、却愁君去。
官事无多，丰年有暇，莫负赏心佳处。"
陈克,"宝瑟尘生郎去後。
绿窗闲却春风手。
浅色宫罗新染就。
晴时後。
裁缝细意花枝斗。
象尺熏炉移永昼。
粉涩蔷薇透。
晚景看来浑似旧。
沈吟久。
个侬争得知人瘦。"
吴潜,"寒梢砌玉。
把胆瓶顿了，相伴孤宿。
寂寞幽窗，筛影横斜，宜松更自宜竹。
残更蝶梦知何处，□只在、昭亭山北。
问平生、雪压霜欺，得似老枝擎独。
何事胭脂点染，认桃与辨杏，枝叶青绿。
莫是冰姿，改换红妆，要近金门朱屋。
繁华艳丽如飞电，但宛转、断歌零曲。
且不如、藏白收香，旋学世间边幅。"
陈允平,"愁厌眉峰成敛。
几回皱、落花钿点。
镜里芳容自羞见。
又黄昏，听南楼，度更箭。
月引桐阴转。
珠帘动、影摇花乱。
雁过西风楚天远。
待归来，把愁眉，印郎面。"
张孝祥,"醉痕潮玉。
爱柔英未吐，露花如簇。
绝艳矜春，分流芳金谷。
风梳雨沐。
偏只欠、夜阑清淑。
杜老情疏，黄州恨冷，谁怜幽独。"
刘将孙,"斜阳江路柳青青。
传杯那放停。
上船不记送人行。
南风吹酒醒。
江曲曲，路萦萦。
月明潮水生。
送将残梦作浮萍。
角声何处城。"
张榘,"萸菊香凝雾。
记重阳、才经三日，悬朱户。
紫殿玉垣称寿，潋滟琼花清露。
正万里、尘清淮浦。
地宝从来标瑞应，甚新曾、秀出金芝树。
正此处，诞申甫。
人间小住千秋岁。
画堂深、彩侍怡声，慈颜笑语。
况是加恩封大国，锦诰鸾翔凤舞。
便娱侍、鱼轩沙路。
御果金泥宣晓宴，卷宫帘、争看元台母。
家庆事，耀今古。"
毛滂,"泽国秋深。
绣楹天近，坐久魂清。
溪山绕尊酒，云雾衣襟。
馀霞孤雁送愁眼，寄寒闺、一点离心。
杜老两峰秀处，短发疏巾。
佳人为折寒英。
罗袖湿、真珠露冷钿金。
幽艳为谁妍，东篱下、却教醉倒渊明。
君但饮，莫觑他、落日芜城。
从教夜、龙山清月，端的便解留人。"
张孝祥,"红尘冉冉长安路。
看风度、凝然去。
唱彻阳关留不住。
甘棠庭院，芰荷香渚。
尽是相思处。
龟鱼从此谁为主。
好记江湖断肠句。
万斛离愁休更诉。
洞庭烟棹，楚楼风露。
去作为霖雨。"
王庭,"小院桃花，烟锁几重珠箔。
更深後、海棠睡著。
东风吹去，落谁家墙角。
平白地教人，为他情恶。
花若有情，情应不薄。
也须悔从前事错。
而今夜雨，念玉颜飘泊。
知那里人家，怎生顿著。"
张元干,"楼外夕阳明远水。
楼中人倚东风里。
何事有情怨别离。
低鬟背立君应知。
东望云山君去路。
断肠迢迢尽愁处。
明朝不忍见云山。
从今休傍曲阑干。"
秦观,"行行信马横塘畔。
烟水秋平岸。
绿荷多少夕阳中。
知为阿谁凝恨、背西风。
红妆艇子来何处。
荡桨偷相顾。
鸳鸯惊起不无愁。
柳外一双飞去、却回头。"
欧阳修,"记得金銮同唱第，春风上国繁华。
如今薄宦老天涯。
十年歧路，空负曲江花。
闻说阆山通阆苑，楼高不见君家。
孤城寒日等闲斜。
离愁难尽，红树远连霞。"
吴泳,"跨征鞍，横战槊，上襄州。
便匹马、蹴踏高秋。
芙蓉未折，笛声吹起塞云愁。
男儿若欲树功名，须向前头。
凤雏寒，龙骨朽，蛟渚暗，鹿门幽。
阅人物、渺渺如沤。
棋头已动，也须高著局心筹。
莫将一片广长舌，博取封侯。"
吴文英,"碧清漪方镜小。
绮疏净、半尘不到。
古鬲香深，宫壶花换，留取四时春好。
楼上眉山云窈窕。
香衾梦、镇疏清晓。
并蒂莲开，合欢屏暖，玉漏又催朝早。"
欧阳修,"檀槽碎响金丝拨。
露湿浔阳江上月。
不知商妇为谁愁，一曲行人留夜发。
画堂花月新声别。
红蕊调长弹未彻。
暗将深意祝胶弦，唯愿弦弦无断绝。"
王之道,"玉奴招手。
来看前山琼琢就。
透骨侵肤。
似恁清寒更有无。
春工纵巧。
只许梅花称独妙。
花底逢人。
逐马银杯误认真。"
张炎,"济楚衣裳眉目秀。
活脱梨园，子弟家声旧。
诨砌随机开笑口。
筵前戏谏从来有。
戛玉敲金裁锦绣。
引得传情，恼得娇娥瘦。
离合悲欢成正偶。
明珠一颗盘中走。"
黄人杰,"西风猎猎，秋到双荚。
天女擎香开寿□，寿酒浮花蘸甲。
眉间一点轻黄。
归帆已载斜阳。
去矣留中好住，尧天日月偏长。"
赵彦端,"揽垂杨细折。
有别情遗爱，与君都说。
文茵带雕轭。
是行春来处，去年阡陌。
柔桑半叶。
转光风、轻扬秀麦。
正人家共约，耕相借牛，社相留客。
清绝。
溪山犹记，脱帽吟风，倚楼招月。
东君何事，将春至，放春歇。
道从今江上，一花一柳，皆想油幢瑞节。
纵离愁、瘦减腰围，带金正晔。"
李曾伯,"可爱十分月，都无一点云。
清光是处皆有，浑不许人分。
独是大江深处，一片水晶世界，仿佛有微痕。
坐到夜深际，万籁寂无闻。
与诸君，同一笑，举芳樽。
素娥自有佳约，何必命红裙。
顷刻参横斗转，归去华胥一觉，玩事任纷纷。
我袖有玉斧，当为整乾坤。"
毛滂,"粟玉玲珑，雍酥浮动。
芳跗染得胭脂重。
风前兰麝作香寒，枝头烟雪和春冻。
蜂翅初开，蜜房香弄。
佳人寒睡愁和梦。
鹅黄衫子茜罗裙，风流不与江梅共。"
向子,"娟娟月入眉，整整云归鬓。
镜里弄妆迟，帘外花移影。
斜窥秋水长，软语春莺近。
无计奈情何，只有相思分。"
沈瀛,"动而思止。
止即患生徒自喜。
试举幡风。
未举之前说已通。
携瓶沽酒。
却著衫来为我寿。
者也之何。
赚却阎浮世上多。"
洪适,"春意渐盈盈，窗外小桃堪折。
若问得人怜处，是轻颦时节。
主人特地出红妆，不要云心月。
三径虽然冷淡，有采莲舟楫。"
晏殊,"家住西秦。
赌博艺随身。
花柳上、斗尖新。
偶学念奴声调，有时高遏行云。
蜀锦缠头无数，不负辛勤。
数年来往咸京道，残杯冷炙谩消魂。
衷肠事、托何人。
若有知音见采，不辞遍唱阳春。
一曲当筵落泪，重掩罗巾。"
侯置,"霏霏小雨恼春光。
烟水更弥茫。
昨宵把酒高歌处，任一声、鸡唱清江。
憔悴杏花如许，情怀应似东阳。
宿酲犹在莫传觞。
消闷苦无方。
几时玉杵蓝桥路，约云英、同捣玄霜。
冷落黄昏庭院，梦回家在三湘。"
曾觌,"蒲葵佳节初经雨。
正栏槛、薰风度。
满泛香蒲斟醑。
故人情厚，艳歌娇舞。
总是留宾处。
榴花照眼江天暮。
醉里春情荡轻絮。
岂止卷帘通一顾。
今宵酒醒，一襟风露。
梦指高唐去。"
向,"休逞一灵心，争甚闲言语。
十一年间并枕时，没个牵情处。
四岁学言儿，七岁娇痴女。
说与傍人也断肠，你自思量取。"
史浩,"千里欢谣，使君美政高三辅。
沸天箫鼓。
笑拥锋车去。
卧辙攀辕，漫拟双旌住。
还知否。
禁林深处。
已辟金闺路。"
苏轼,子瞻书困点新茶。
王沂孙,"琼妃卧月。
任素裳瘦损，罗带重结。
石径春寒，碧藓参差，相思曾步芳。
离魂分破东风恨，又梦入、水孤云阔。
算如今、也厌娉婷，带了一痕残雪。
犹记冰奁半掩，冷枝画未就，归棹轻折。
几度黄昏，忽到窗前，重想故人初别。
苍虬欲卷涟漪去，慢蜕却、连环香骨。
早又是，翠荫蒙茸，一似一枝清绝。"
苏轼,"雨洗娟娟嫩叶光。
风吹细细绿筠香。
秀色乱侵书帙晚。
帘卷。
清阴微过酒尊凉。
人画竹身肥拥肿。
何用。
先生落笔胜萧郎。
记得小轩岑寂夜。
廊下。
月和疏影上东墙。"
李之仪,"风清月莹，天然标韵，自是闺房之秀。
情多无那不能禁，常是为、而今时候。
绿云低拢，红潮微上，画幕梅寒初透。
一般偏更恼人深，时更把、眉儿轻皱。"
欧阳修,"律应黄锺寒气苦。
冰生玉水云如絮。
千里乡关空倚慕。
无尺素。
双鱼不食南鸿渡。
把酒遣愁愁已去。
风吹酒力愁还聚。
却忆兽炉追旧处。
头懒举。
炉灰剔尽痕无数。"
黄机,"晴江衮衮东流，为谁流得新愁去。
新愁都在，长亭望际，扁舟行处。
歌罢翻香，梦回呵酒，别来无据。
恨荼シ吹尽，樱桃过了，便只恁、成孤负。
须信情锺易感，数良辰、佳期应误。
才高自叹，彩云空咏，凌波谩赋。
团扇尘生，吟笺泪渍，一觞慵举。
但丁宁双燕，明年还解，寄平安否。"
黄人杰,"恰则年时。
风前雪底，初见南枝。
可匆匆，花才清瘦，子已红肥。
安排酒盏相随。
看金弹、累累四垂。
渴後情怀，鼎中风味，惟有心知。"
石孝友,"一别音尘两杳然。
不堪虚度菊花天。
惊秋远雁横斜字，噪晚哀蝉断续弦。
好将息，恶姻缘。
凉宵如水复如年。
梦魂不怕风波险，飞过江西阿那边。"
陈允平,"故庐元负郭。
爱树色参差，湖光渺漠。
楼危万山落。
俯阑干十二，檐飞角。
花娇柳弱。
映轻黄、浅黛依约。
与沙鸥、共结新盟，伴我醉眠醒酌。
萧散云根石上，瀹茗松泉，注书芸阁。
莺窥燕幕。
檐外竹、圃中药。
念耕烟钓雪，已成活计，一任风波自恶。
但无心、万事由天，梦中更乐。"
陈三聘,"一品归来，强健日、小园幽圃。
扁舟兴、恐天未许。
想当年、持汉节，众齐咻楚。
丹忠此日，盛名千古。
词章、师海内，纬文经武。
莫寒盟、故山旧侣。
到鲈乡、还又是，秋风斜雨。
鸣刀雪，未应便去。"
沈瀛,"酒巡未止。
更说五行人听喜。
康节淳风。
说道诸公运数通。
乞浆得酒。
更检戊申前定寿。
亥子推何。
甲子生年四百多。"
张,"小樊标韵称香山。
压尽花间。
便须著个楼儿住，彩鸾看、飞舞妖闲。
珠佩时因醉解，云扉常为春关。
耳边属付话儿奸。
休放蛮檀。
绿窗惟怕今宵梦，莺声巧、春满阑干。
待把衷肠教与，却愁长远都难。"
周密,"宝阶斜转春宵永，云屏敞、雾卷东风新霁。
光动万星寒，曳冷云垂地。
暗省连昌游冶事，照炫转、荧煌珠翠。
难比。
是鲛人织就，冰绡渍泪。
独记梦入瑶台，正玲珑透月，琼钩十二。
金缕逗浓香，接翠蓬云气。
缟夜梨花生暖白，浸潋滟、一池春水。
沈醉。
归时人在，明河影里。"
赵彦端,"衰翁自谪。
堪笑忘了，山林闲适。
一岁花黄，一秋酒绿，一番头白。
浮生似醉如客。
问底事、归来未得。
但愿长年，故人相与，春朝秋夕。"
周紫芝,"新翻碧玉壶。
水精钗袅绛纱符。
吴姬亲手碎菖蒲。
彩索系时新睡起，榴花剪处要人扶。
心情还似去年无。"
晁补之,"千里相思，况无百里，何妨暮往朝还。
又正是、梅初淡伫，禽未绵蛮。
陌上相逢缓辔，风细细、云日斑斑。
新晴好，得意未妨，行尽青山。
应携後房小妓，来为我，盈盈对舞花间。
便拼了、松醪翠满，蜜炬红残。
谁信轻鞍射虎，清世里、曾有人闲。
都休说，帘外夜久春寒。"
柳永,"平生自负，风流才调。
口儿里、道知张陈赵。
唱新词，改难令，总知颠倒。
解刷扮，能𠴇嗽，表里都峭。
每遇著、饮席歌筵，人人尽道。
可惜许老了。
阎罗大伯曾教来，道人生、但不须烦恼。
遇良辰，当美景，追欢买笑。
剩活取百十年，只恁厮好。
若限满、鬼使来追，待倩个、掩通著到。"
袁去华,"笔阵万人敌，风韵玉壶冰。
文章万丈光焰，论价抵连城。
小试冯川三异，无数成阴桃李，寒谷自春生。
奏牍三千字，晁董已销声。
玺书下，天尺五，运千龄。
长安知在何处，指点日边明。
看取纶巾羽扇，静扫神州赤县，功业小良平。
翻笑凌烟阁，双鬓半星星。"
程,"道家弱水蓬莱，鲸波万里谁知得。
人间自有，南昌居士，仙风道骨。
诗似白星，貌如聃老，风尘挺出。
向谪仙家里，滕王阁畔，飘玉佩、下丹阙。
黄发四朝元老，又谁知、重生绿发。
手提一笔，活人多少，三千功积。
已冠文昌，人人瞻望，玉枢躔逼。
对新凉、酒颊微红，宛是一星南极。"
方岳,"淮山秋晓。
问西风几度，雁云蛩草。
铁色骢骄，金花袍窄，未觉塞垣寒早。
笳鼓声中晴色，一羽不飞边报。
君莫道，怎乾坤许大，英雄能少。
谈笑。
鸣镝处，生缚胡雏，烽火传音耗。
漠漠寒沙，荒荒残照，正空不劳深讨。
但喜欢迎马首，犹是中原遗老。
关何事，待归来细话，一尊倾倒。"
吴文英,"暖波印日，倒秀影秦山，晓鬟梳洗。
步帷艳绮。
正梁园未雪，海棠犹睡。
藉绿盛红，怕委天香到地。
画船系。
舞西湖暗黄，虹卧新霁。
天梦春枕被。
和凤筑东风，宴歌曲水。
海宫对起。
灿骊光乍湿，杏梁云气。
夜色瑶台，禁蜡初传翡翠。
唤春醉。
问人间、几番桃李。"
邓肃,"执手长亭无一语。
泪眼汪汪，滴下阳关句。
牵马欲行还复住。
春风吹断梨花雨。
海角三千千叠路。
归侍玉皇，那复回头顾。
旌旆已因风月驻。
何妨醉过清明去。"
赵文,"绣帘深，刘郎一笑，风流胜前度。
戟香门户。
还别有祥云，檐外飞舞。
洞底烛下应低语。
晨妆须带曙。
待献了、堂前罗袜，双双交祝付。
从前茜桃与杨枝，如今便、合逊梅花为主。
行乐处。
西溪上、柳汀花屿。
封侯事、看人漫苦。
谁能向、黄河风雪路。
且对取、锦屏金幕，双蛾新样妩。"
曹冠,"我昔蓬莱侍列仙。
梦游方悟绊尘缘。
青春放浪迷诗酒，黄卷优游对圣贤。
嘲水石，咏云烟。
乘风欲往思泠然。
要知昨夜方壶景，只在芸斋杖屦前。"
李曾伯,"红绡剪就，绛蜡熔成，天然一种仙姿。
竹外家风，凄凉俭薄为宜。
东君苦怜消瘦，强教伊、傅粉匀脂。
较量尽，胜夭桃轻俗，繁杏粗肥。
好是新妆雅态，对疏蟾淡淡，薄雾霏霏。
迥出红尘，轻盈玉骨冰肌。
犹嫌污人颜色，谁云似、虢国娥眉。
香韵别，怕满园、蜂蝶未知。"
吕渭老,"棂香新染砑红绫。
腰肢瘦不胜。
合欢小幌掩馀酲。
芙蓉入梦频。
山不尽，水无情。
锦河隔锦茵。
刘郎仙骨未应轻。
桃花已误人。"
杨炎正,"生紫衫儿。
影金领子，著得偏宜。
步稳金莲，香熏纨扇，舞转花枝。
捧杯更著。
唱一个、新行耍词。
玉骨冰肌，好天良夜，怎不怜伊。"
晁补之,"今春闰好。
怪重阳菊早。
满槛煌煌看霜晓。
唤金钱翠雨，不称标容，潇洒意、陶潜诗中能道。
不应夸绝艳，曾妒春华，因甚东君意不到。
又似锁，三千汉女，偏教明妃、怨西风边草。
也何必、牛山苦沾衣，算只好龙山，醉狂吹帽。"
辛弃疾,"案上数编书，非庄即老。
会说忘言始知道。
万言千句，自不能忘堪笑。
朝来梅雨霁，青青好。
一壑一丘，轻衫短帽。
白发多时故人少。
子云何在，应有玄经□草。
江河流日夜，何时了。"
吴泳,"碧嶂青红路。
近重阳、不寒不暖，不风不雨。
杜宇花残银杏过，犹有秋英未吐。
但日对、南山延伫。
碧落仙人骑赤鲤，渺风烟、不上瞿塘去。
来伴我，宛陵住。
西风画角高堂暮。
炙银灯、疏帘影里，笑呼儿女。
爷作嘉兴新太守，囝拜鹗书天府。
况哥共、白头相聚。
天分从来锺至乐，更谁思、野鸭鸳鸯语。
提大斗，酌寒露。"
吴潜,"要相逢。
恰相逢。
画舫朱帘脉脉中。
霎时烟霭重。
怨东风。
笑东风。
落花飞絮两无踪。
分付与眉峰。"
李清照,"病起萧萧两鬓华。
卧看残月上窗纱。
豆蔻连梢煎熟水，莫分茶。
枕上诗书闲处好，门前风景雨来佳。
终日向人多酝藉，木犀花。"
晏几道,"双螺未学同心绾，已占歌名。
月白风清。
长倚昭华笛里声。
知音敲尽朱颜改，寂寞时情。
一曲离亭。
惜与青楼忍泪听。"
赵令,"碧沼鸳鸯交颈舞。
正恁双栖，又遣分飞去。
洒翰赠言终不许。
援琴请尽奴衷素。
曲未成声先怨慕。
忍泪凝情，强作霓裳序。
弹到离愁凄咽处。
弦肠俱断梨花雨。"
杨无咎,"晓来雨歇风生，素商乍入鸳鸯浦。
红蕖翠盖，不知西帝，神游何处。
罗绮丛中，是谁相慕，凭肩私语。
似汉皋佩解，桃源人去，成思忆、空凝伫。
肯为风流令尹，把芳心、双双分付。
碧纱对引，朱衣前导，应须此去。
好揖清香，盛邀嘉客，杯行无数。
唤瑶姬并立，如花并蒂，唱黄金缕。"
万俟咏,"一望西山烟雨。
目断心飞何处。
天外白云城。
几多程。
谩记阳关句。
衣上粉啼痕污。
陇水一分流。
此生休。"
曾觌,"胭脂腻，粉光轻。
正新晴。
枝上闹红无处著，近清明。
仙娥进酒多情。
向花下、相闹盈盈。
不惜十分倾玉，惜凋零。"
刘一止,"东郊人报，春风消息，先归御柳宫梅。
残雪恋枝，轻阴阁雨，郁葱瑞气佳哉。
清晓九门开。
听舜韶声举，迤逦天街。
双阙连云，六鳌横海驾峰来。
华灯竟簇楼台。
正丰年共乐，欢意徘徊。
帘卷弄妆，尘香趁马，轻寒细入人怀。
争待凤舆回。
看一天星斗，移下蓬莱。
是处歌谣，太平声入万年杯。"
黄裳,"兴到浓时春不住。
昨夜雕栏，放了花无数。
谈笑急邀吟醉侣。
青娥也合随轩去。
媚恐情生娇恐妒。
今日开尊，多幸无风雨。
休唱宴琼林一句。
来年花共人何处。"
石孝友,"走去走来三百里，五日以为期。
六日归时已是疑。
应是望归时。
鞭个马儿归去也，心急马行迟。
不免相烦喜鹊儿。
先报那人知。"
康与之,"愁拈断钗金。
远信沈沈。
秦筝调怨不成音。
郎马不知何处也，楼外春深。
好梦已难寻。
夜夜馀衾。
目穷千里正伤心。
记得当初郎去路，绿树阴阴。"
杨炎正,"五云缥缈。
朝退金门晓。
归未稳，传宣到。
龙楼陪夕宴，凤沼吟春草。
人间世，谁知自有蓬莱岛。
一杯宜劝了。
换得天颜笑。
人不老，春长好。
从今千百岁，总是中书考。
瑶池会，金盘剩荐安期枣。"
欧阳修,"别恨长长欢计短。
疏锺促漏真堪怨。
此会此情都未半。
星初转。
鸾琴凤乐匆匆卷。
河鼓无言西北盼。
香蛾有恨东南远。
脉脉横波珠泪满。
归心乱。
离肠便逐星桥断。"
晏几道,"秋风不似春风好。
一夜金英老。
更谁来凭曲阑干。
惟有雁边斜月、照关山。
双星旧约年年在。
笑尽人情改。
有期无定是无期。
说与小云新恨、也低眉。"
侯置,"玉麟春晚，绿遍甘棠荫。
可是惜花深，旋移得、翻阶红影。
朱帘卷处，如在古扬州，宝璎珞，玉盘盂，娇艳交相映。
蓬莱殿里，几样春风鬓。
生怕逐朝云，更罗幕、重重遮定。
多情绛蜡，常见醉时容，萦舞袖，蔌歌尘，莫负良宵永。"
苏轼,"谁道东阳都瘦损，凝然点漆精神。
瑶林终自隔风尘，试看披鹤氅，仍是谪仙人。
省可清言挥玉麈，真须保器全真。
风流何似道家纯。
不应同蜀客，惟爱卓文君。"
柳永,"鹜落霜洲，雁横烟渚，分明画出秋色。
暮雨乍歇。
小楫夜泊，宿苇村山驿。
何人月下临风处，起一声羌笛。
离愁万绪，闻岸草、切切蛩吟如织。
为忆。
芳容别後，水遥山远，何计凭鳞翼。
想绣阁深沈，争知憔悴损、天涯行客。
楚峡云归，高阳人散，寂寞狂踪迹。
望京国。
空目断、远峰凝碧。"
袁去华,"嫩凉新霁。
明月光如洗。
长笛一声烟际起。
人在危楼独倚。
夜深风露娟娟。
抱琴谁和流泉。
只有乘鸾仙子，见人愁绝无眠。"
陈师道,"行云过尽星河烂。
炉烟未断蛛丝满。
想得两眉颦。
停针忆远人。
河桥知有路。
不解留郎住。
天上隔年期。
人间长别离。"
吴潜,"冠儿遍簇，那时人消瘦。
玉琼卮劝君酒。
是清凉境界，露湿烟凝，香更重，非是沈檀合就。
四窗花满砌，争似家山，橙蟹将肥重回首。
花亦为君怜，草木禽鱼，相思处、莫如乡旧。
更西风、溪莼与香鲈，想别墅樵渔，费他侦候。"
沈瀛,"潇洒云中鹤，容与水边鸥。
缑山仙客，飘然曾约此中留。
更有骑鲸公子，相与翱翔八极，凛凛气横秋。
明月楼头宴，樽俎好诗流。
思往事，增逸兴，唤仙舟。
谁能拘束，尘埃堆里蹙昏眸。
拟附星槎直上，十二玉京绛阕，高处且嬉游。
回首视人世，天地一沙舟。"
赵师侠,"连枝蟠古木，瑞阴映晴空。
桃江江上景，古今同。
忙中取静，心地尽从容。
扫尽荆榛蔽，结屋诛茅，道人一段家风。
任乌飞兔走匆匆。
世事亦何穷。
官闲民不扰，更年丰。
箪瓢云水，时与话西东。
真乐谁能识，兀坐忘言，浩然天地之中。"
张元干,"风露底。
石上岸巾愁起。
月到房心天似水。
乱峰清影里。
此去登瀛须记。
今夕道山同醉。
春殿明年人共指。
玉皇香案吏。"
范成大,"玉烟浮动。
银阕三山连海冻。
翠袖阑干。
不怕楼高酒力寒。
双松冻折。
忽忆衰翁容易别。
想见鸥边。
压损年时小钓船。"
王之望,"彩舰载娉婷，宛在玉楼琼宇。
人欲御风仙去，觉衣裳飘举。
玉京咫尺是蓝桥，一见已心许。
梦解汉皋珠佩，但茫茫烟浦。"
陈三聘,"飞琼晓压梅枝重。
酒面羊羔冻。
谁将缟带逐车翻。
明月秦楼昨夜、不胜寒。
何须卷起重帘幕。
愁怕春罗薄。
玉杯持劝醉厌厌。
无奈有人笼袖、出香尖。"
赵长卿,"居士年来病酒。
肉食百不宜口。
蒲合与波，更着同蒿葱韭。
亲手。
亲手。
分送卧龙诗友。"
黄庭坚,"脱霜披茜初登第。
名高得意。
樱桃荣宴玉墀游，领群仙行缀。
佳人何事轻相戏。
道得之何济。
君家声誉古无双，且均平居二。"
方千里,"烛彩花光明似昼。
罗帏夜出倾城秀。
红锦纹茵双凤斗。
看舞後。
腰肢宛胜章台柳。
眼尾春娇波态溜。
金樽笑捧纤纤袖。
一阵粉香吹散酒。
更漏久。
消魂独自归时候。"
张孝祥,"年年有个人生日，谁似君家。
谁似君家。
八十慈亲发未华。
棠阴阁上棠阴满，满劝流霞。
满劝流霞。
来岁应添宰路沙。"
吴潜,"正好江乡笋蕨芽。
他乡却看担头花。
只将蝶梦付南华。
万事纷纭都入幻，一杯邂逅且忘怀。
年年秋卉与春葩。"
史浩,"衮绣蝉联三重客，朝回晓日。
绿杨门巷拥花骢。
喜承天上语，来作主人公。
况值瑶林风露爽，冰轮碾上晴空。
桂香和影堕金锺。
莫辞通夕醉，明日是秋中。"
张元干,"天涯客里秋容晚。
妖红聊戏思乡眼。
一朵醉深妆。
羞渠照鬓霜。
开时谁断送。
不待司共花。
有脚号阳春。
芳菲属主人。"
姚述尧2,"三五半圆夜，二七素秋天。
银河耿耿，中渡绛节会星。
宝鹊喜传佳信，丹凤欢迎仙仗，瑞彩映珠躔。
此意天长久，不比在人间。
多情客，捧香饵，洁宾筵。
殷勤拜舞，乞寿乞富乞团圆。
宜与人人愿足，更看家家欢洽，喜气满江山。
今夕莫辞醉，後会是来年。"
刘辰翁,"空明一朵扬州白。
红紫无□色。
是谁唤作水晶球。
惹起高烧银烛、上元愁。
去年一捧飞来雪。
不似渠千叶。
狂风一蹴过秋千。
憔悴玉人和泪、望婵娟。"
张先,"青楼宴，靓女荐瑶杯。
一曲白云江月满，际天拖练夜潮来。
人物误瑶台。
醺醺酒，拂拂上双腮。
媚脸已非朱淡粉，香红全胜雪笼梅。
标格外尘埃。"
石孝友,"柳岸梅溪春又生。
风枝斜里雪枝横。
空牵归兴惹离情。
灰尽寸心犹自热，泪承双睫不能晴。
梦云楼隔豫章城。"
王之道,"湖上有佳色，黄菊傲霜秋。
一尊相属，谈咏彼此得无愁。
何处鲈鱼初荐，错俎金齑点脍，令我忆东州。
双鹭带斜日，飞下白苹洲。
晚风劲，吹残酒，袭破裘。
故人俱在，江左底事独淹留。
归去草堂侵夜，一点青荧灯火，得句可忘忧。
欲识无穷意，终日倚城楼。"
秦观,"碧天如水月如眉。
城头银漏迟。
绿波风动画船移。
娇羞初见时。
银烛暗，翠帘垂。
芳心两自知。
楚台魂断晓云飞。
幽欢难再期。"
贺铸,"粉娥齐敛千金笑。
愁结眉峰小。
渭城才唱轻尘。
无奈两行红泪、湿香巾。
伤心风月南城道。
几纵朱到。
明年载酒洛阳春。
还念淮山楼上、倚阑人。"
石孝友,"收拾眉尖眼尾情。
夜来真个梦倾城。
鸳鸯有底情难尽，蝴蝶无端梦易惊。
愁一掬，月三更。
绣帏应好睡轻盈。
知他莫有相怜分，展转寻思直到明。"
曹冠,"瑶烟敛散媚晴空。
云淡奇峰。
澄江金斗平波面，扁舟载、蓑笠渔翁。
仿佛辋川图上，依稀苕溪中。
舂锄掠水浪花重。
飞傍芦丛。
绮霞斜映征鸿影，供吟毫、佳景无穷。
顿起骑鲸游兴，泠然欲御清风。"
仲殊,"骤西风凄惨，秋昊平分，晚收清昼。
素月潜生，倚危墙时候。
渐照芳樽，前中孤影，喜暂时为友。
醉学吴儿，狂歌乱拍，蹁跹双袖。
堪叹从来，误了词赋，进取才能，桂枝难勾。
纵得虚名，与平生相负。
缰锁尘埃，愿怀圭组，强剑眉低首。
平地神仙，清凉世界，君曾知否。"
陈克,"看月凭肩枨，娇春枕臂眠。
不尽花絮夜来寒。
帐底浓香残梦、更缠绵。
起晚笼莺怪，妆迟绣伴牵。
声声催唤药栏边。
整髻收裙无力、上秋千。"
黄升,"莺蝶太匆匆。
恼杀衰翁。
牡丹开尽状元红。
俯仰之间增感慨，花事成空。
垂柳绿阴中。
粉絮。
多情多病转疏慵。
不是东风孤负我，我负东风。"
晏几道,"闲敲玉镫隋堤路。
一笑开朱户。
素云凝澹月婵娟。
门外鸭头春水、木兰船。
吹花拾蕊嬉游惯。
天与相逢晚。
一声长笛倚楼时。
应恨不题红叶、寄相思。"
曹冠,"万个琅筛日影，两堤杨柳蘸涟漪。
鸣鸟一声林愈静。
吟兴。
未曾移步已成诗。
旋汲清湘烹建茗，时寻野果劝金卮。
况有良朋谈妙理。
适意。
此欢莫遣俗人知。"
周紫芝,"短墙梅粉香初透。
削约寒枝瘦。
恼人知为阿谁开。
还伴冷烟疏雨、做愁媒。
飘零苦恨春情薄。
不管花开落。
小池疏影弄寒沙。
何似玉台鸾镜、对横斜。"
史浩,"槛竹敲风初破睡，楚台梦雨精神。
背屏斜映小腰身。
山明双翦水，香满一钗云。
炉袅金丝帘地，绮窗秋静无尘。
半钩春笋带湘筠。
兰亭初写就，愁杀卫夫人。"
陈著,"箫玉和鸣云里，彩衣娱舞风前。
好从龟鹤问长年。
看取蟠桃结遍。
事业都随今定，儿孙也靠心传。
隐耕窗下腹便便。
相去神仙不远。"
秦观,"倚危亭。
恨如芳草，萋萋尽还生。
念柳外青骢别後，水边红袂分时，怆然暗惊。
无端天与娉婷。
夜月一帘幽梦，春风十里柔情。
怎奈向、欢娱渐随流水，素弦声断，翠绡香减，那堪片片飞花弄晚，残雨笼晴。
正销凝。
黄鹂又啼数声。"
辛弃疾,"江头三月清明。
柳风轻。
巴峡谁知还是、洛阳城。
春寂寂。
娇滴滴。
笑盈盈。
一段乌丝阑上、记多情。"
吴文英,"花穿帘隙透。
向梦里销春，酒中延昼。
嫩篁细掐，相思字、堕粉轻黏袖。
章台别後，展绣络、红荐香旧。
□□□，应数归舟，愁凝画阑眉柳。
移灯夜语西窗，逗晓帐迷香，问何时又。
素纨乍试，还忆是、绣懒思酸时候。
兰清蕙秀。
总为比、蛾眉螓首。
谁诉与，惟有金笼，春簧细奏。"
李弥逊,"瑶池倒影，露华浓、群玉峰峦如洗。
明镜平铺秋水净，寒锁一天空翠。
荷芰风摇，苹蘩波动，惊起鱼龙戏。
扶疏桂影，十分光照人世。
谁似。
老子痴顽，胡床危坐，自引壶觞醉。
斗转参横歌未彻，屋角乌飞星坠。
对影三人，停杯一问，谁会骑鲸意。
金牛何处，玉楼高耸十二。"
赵长卿,"风力驱寒，云荣呈瑞，晓来到处花飞。
遍装琼树，春意到南枝。
便是渔蓑旧画，纶竿重、横玉低垂。
今宵里，香闺邃馆，幽赏事偏宜。
风流金马客，歌鬟醉拥，乌帽斜。
问人间何处，鹏运天池。
且共周郎按曲，音微误、首己先回。
同心事，丹山路稳，长伴彩鸾归。"
吴文英,"西子西湖，赋情合载鸱夷棹。
断桥直去是孤山，应为梅花到。
几度吟昏醉晓。
背东风、偷闲斗草。
乱鸦啼後，解佩归来，春怀多少。
千里蝉娟，茂园今夜同清照。
樱脂茸唾听吟诗，争似还家好。
昵昵西窗语笑。
凤云深、琼箫缥缈。
顾春如旧，柳带同心，花枝压帽。"
马子严,"南枝又觉芳心动。
慰我相思情味重。
陇头何处寄将书，香发有时疑是梦。
谁家横笛成三弄。
吹到幽香和梦送。
觉来知不是梅花，落寞岁寒谁与共。"
赵彦端,"春日归来如许长。
不知偿此意，几何觞。
老人临酒兴犹狂。
溪山主，终不道山王。
一雨罢耕桑。
平生欢喜处，是吾乡。
与君花底共风光。
春莫笑，花不似人香。"
朱敦儒,"海山叠翠。
夕阳殷雨云堆雪。
鹧鸪声里蛮花发。
我共扁舟，江上两萍叶。
东风落酒愁难说。
谁教春梦分胡越。
碧城芳草应销歇。
曾识刘郎，惟有半弯月。"
陈允平,"油幕收尘。
素纨招月，一枕苹香微度。
枕玉牙床，浣冰金斛，薰风夜凉窗户。
渐睡醒、明河暗，芭蕉几声雨。
对谁语。
念徽容已成憔悴，心期误。
归计欲成又阻。
寂寞燕楼空，想弓弯、眉黛慵妩。
泪墨愁笺，纵回文，难写情素。
便山遥水邈，几度梦魂飞去。"
毛滂,"古寺长廊清夜美，风松烟桧萧然。
石阑干外上疏帘。
过云闲窈窕，斜月静婵娟。
独自徘徊无个事，瑶琴试奏流泉。
曲终谁见枕琴眠。
香残虬尾细，灯暗玉虫偏。"
周邦彦,"章台路。
还见褪粉梅梢，试花桃树。
坊陌人家，定巢燕子，归来旧处。
暗凝伫。
因念个人痴小，乍窥门户。
侵晨浅约宫黄，障风映袖，盈盈笑语。
前度刘郎重到，访邻寻里，同时歌舞。
唯有旧家秋娘，声价如故。
吟笺赋笔，犹记燕台句。
知谁伴，名园露饮，东城闲步。
事与孤鸿去。
探春尽是，伤离意绪。
官柳低金缕。
归骑晚，纤纤池塘飞雨。
断肠院落，一帘风絮。"
赵长卿,"骄马花骢。
柳陌经从。
小春天、十里和风。
个人家住，曲巷墙东。
好轩窗，好体面，好仪容。
烛歌慵。
斜月朦胧。
夜新寒、斗帐香浓。
梦回画角，云雨匆匆。
恨相逢，恨分散，恨情锺。"
方千里,"翠浪蓝光新雨後。
整整斜斜，高下笼窗牖。
万斛深倾重碧酒。
量愁知落何人手。
栊雾梳烟晴色透。
照影回风，一段嫣然秀。
白下门东空引首。
藏鸦枝叶长怀旧。"
晁端礼,"晴景初升风细细。
云收天淡如洗。
望外凤凰双阙，葱葱佳气。
朝罢香烟满袖，近臣报、天颜有喜。
夜来连得封章，奏大河、彻底清。
君王寿与天齐，馨香动上穹，频降嘉瑞。
大晟奏功，六乐初调清徵。
合殿春风乍转，万花覆、千官尽醉。
内家传敕，重开宴、未央宫里。"
张炎,"行歌趁月，唤酒延秋，多买莺莺笑。
蕊枝娇小。
浑无奈、一掬醉乡怀抱。
筹花斗草。
几曾放、好春闲了。
芳意阑，可惜香心，一夜酸风扫。
海上仙山缥缈。
问玉环何事，苦无分晓。
旧愁空杳。
蓝桥路、深掩半庭斜照。
馀情暗恼。
都缘是、那时年少。
惊梦回、懒说相思，毕竟如今老。"
杨无咎,"金谷楼中人在，两点眉颦绿。
叫云穿月，横吹楚山竹。
怨断忧忆因谁，坐中有客，犹记住、平阳宿。
泪盈目。
百转千声相续。
停杯听难足。
谩夸天海风涛旧时曲。
夜深烟惨云愁，倩君沈醉，明日看、梅梢玉。"
丘,"一叶下林表，秋色满蘅皋。
江风吹雨初过，天宇一何高。
蜡屐径来堂上，倚杖け然长啸，万里看云涛。
逸兴浩无际，安得驾灵鳌。
叹吾生，天地里，一秋毫。
江山如传，古来阅尽几英豪。
回首只今何在，举目依然风景，此意属吾曹。
欲去重惆怅，松径冷萧骚。"
张元干,"春水迷天，桃花浪、几番风恶。
云乍起、远山遮尽，晚风还作。
绿卷芳洲生杜若。
数帆带雨烟中落。
傍向来、沙觜共停桡，伤飘泊。
寒犹在，衾偏薄。
肠欲断，愁难著。
倚篷窗无寐，引杯孤酌。
寒食清明都过却。
最怜轻负年时约。
想小楼、终日望归舟，人如削。"
李曾伯,"浮生如寄，叹征尘驱我，担簦西去。
烟障云屏相迎送，几幅鹅溪缣素。
挥汗流金，饮冰漱玉，桃叶呼前渡。
若将有意，道傍一鹭延伫。
细读壁上龙蛇，太丘笔在，更著茶玻句。
樽酒十年今白发，不改江流东注。
胜概难逢，旅怀易动，信美非吾土。
恨无六翮，长风万里高举。"
刘克庄,"万字如针缕。
忆王郎、丹墀大对，气为文主。
贵近旁观俱失色，仰止如天圣度。
笑杜牧、成名居五。
晚面清光犹苦谏，似封人、恳切言君母。
谪尘世，错行路。
当时宜和薰风句。
又那知、青云一跌，被才名误。
输与灵和殿前柳，柔软随风学舞。
怪两鸟、新来停语。
不是先生高索价，问何时、宰相先生许。
举杯祝，莫倾柱。"
曹勋,"得抽头处好抽头。
等待几时休。
贤且广张四至，我早已优游。
黄道服，布钱绉。
煞风流。
往来熟後，也没惊怕，也没忧愁。"
史浩,"试把珠帘低卷。
宛见梅妆粉面。
绿绕更红围，齐捧瑶卮来劝。
堪羡。
堪羡。
此是神仙阆苑。"
李之仪,"暖律才中，正莺喉竞巧，燕语新成。
万绿阴浓，全无一点芳尘。
门巷朝来报喜，庆佳期、此日光荣。
开华宴、交酌琼酥，共祝鹤算椿龄。
须知最难得处，双双凤翼，一对和鸣。
造化无私，谁教特地多情。
惟愿疏封大国，彩笺上、频易佳名。
从此去、贤子才孙，岁岁长捧瑶觥。"
张先,"镂牙歌板齿如犀。
串珠齐。
画桥西。
杂花池院，风幕卷金泥。
酒入四肢波入鬓，娇不尽，翠眉低。"
黄人杰,"江上小春来几许，湘桃已发微妍。
开云今夕降飞仙。
花神回暖律，天女炷祥烟。
见说士元方展骥，低回共应尘缘。
人间更住一千年。
却骑丹凤去，归到五云边。"
刘过,"数叠小山亭馆静，落花红雨园林。
画楼风月想重临。
琵琶金凤语，长笛水龙吟。
青眼已伤前遇少，白头孤负知音。
苔墙藓井夜沈沈。
无聊成独坐，有恨即沾襟。"
辛弃疾,"修竹翠罗寒，迟日江山暮。
幽迳无人独自芳，此恨知无数。
只共梅花语。
懒逐游丝去。
著意寻春不肯香，香在无寻处。"
王之道,"花艳嫣然照坐红。
池光高下见，木芙蓉。
相从款款莫匆匆。
新酿熟，浮瓮碧香浓。
倚槛送飞鸿。
登高时节近，菊披风。
笑谈今喜一杯同。
揉金蕊，和露入杯中。"
王质,"惨淡轻阴，都养就、朱朱白白。
最好是、梨花带雨，海棠映日。
暖雾烘成芳草色，娇风分与垂杨力。
听红边、翠杪啭清圆，曾相识。
春绪乱，还如织。
春梦断，还堪觅。
看青梅下有，游人啧啧。
爱酒正香须满泛，怜花太嫩休轻摘。
把领巾、收聚众香浓，凭风立。"
刘学箕,"东阁凭诗说。
对丰姿、飘然杖屦，澹然巾葛。
竹外一枝斜更好，玉质冰肌粲雪。
谁折向、满头宣发。
水驿云窗烟庭院，更宜晴、宜雨还宜月。
霜夜永，景萧瑟。
孤芳与群芳别。
陇程遥、攀条难寄，碧云惊合。
桃李漫山空春艳，不比仙风道骨。
有潇洒、清新奇绝。
我被幽香相懊恼，宋广平、岂但心如铁。
飞暗度，石吹裂。"
毛滂,"雨色流香绕坐中。
映阶疏竹一丛丛。
不奈晚来萧瑟意，子猷风。
潋滟满倾金凿落，淋漓从湿绣芙蓉。
吸尽百川天上去，看长虹。"
王炎2,"镜中失画双青鬓。
懒更占花信。
小梅半谢雨垂垂。
未许轻红破蕾、缀桃枝。
社前归燕穿帘语。
似说人憔悴。
自缘老去少欢。
不是春寒料峭、怯东风。"
曾觌,"一线海门来。
雪喷云开。
山移玉下瑶台。
卷地西风吹不断，直到蓬莱。
羯鼓噪春雷。
鼍舞蛟回。
歌楼鼓吹夕阳催。
今古清愁流不尽，都一樽。"
赵彦端,"天外秋云四散飞。
波间风艇一时归。
他年淮水东边月，犹为登临替落晖。
夸客胜，数星稀。
晚寒拂拂动秋衣。
酒行不尽清光意，输与渔舟睡钓矶。"
洪适,"庭有燎，叠鼓鸣鼍。
更问夜如何。
信星彪列，天象森罗。
虞旦宫毕，觞清庙，浆柘尊牺继猗那。
嘉颂可同科。
卮圣万肩摩。
饬躬三宿，泰缛仪多。
丘泽合，岳渎从曦娥。
神光烛、云车风马，芝作盖，玉为珂。
奉成礼，燔柴竣事，休嘉砰，隐丹阙，湛恩波。
共愿乾坤祉，边鄙投戈。
覆盂连瀚海，洗甲挽天河。
欣欣喜色，长遇六龙过。
奏云和。
三春荐嘉禾。"
刘辰翁,"何曾见飞渡，年又年痴。
今古相望犹疑。
朱颜一去似流水，断桥魂梦参差。
何堪更嗟迟暮，听旁人说与，此夕佳期。
深深代籍，盼悠悠、北地胭脂。
谁寄扬州破镜，遍海角天涯，空待人归。
自小秦楼望巧，吴机回锦，歌舞为谁。
星萍耿耿，算欢娱，未省流离。
但秋衾梦浅，云闲曲远，薄命同时。"
叶梦得,"经年不踏斜桥路。
青山试问谁为主。
密叶转回风。
寒泉落半空。
此间无限兴。
可便荒三径。
明日下扁舟。
沧波莫浪游。"
赵彦端,"杏花风下。
独立春寒夜。
微雨度，疏星挂。
晖晖浓艳出，袅袅繁枝亚。
朱槛倚，轻罗醉里添还卸。
寂寞情犹乍。
怅望骖鸾驾。
衣褪玉，香欺麝。
一花拚一醉，杯重凭谁把。
春去也，重帘翠幕人如画。"
刘克庄,"莫信人言，虺不如熊，瓦不如璋。
为孟坚补史，班昭才学，中郎传业，蔡琰词章。
尽洗铅华，亦无璎珞，犹带檀国里香。
笑贫女，尚寒机轧轧，催嫁衣忙。
好逑不数潘杨。
占梦者曾言大秤量。
待银河浪静，金针穿了，蓝桥路近，玉杵携将。
倩似凝之，媲如道韫，帘卷燕飞王谢堂。
恁时节，看孙皆朱紫，翁未皤苍。"
李纲,"幽芳不为春光发，直待秋风。
直待秋风。
香比馀花分外浓。
步摇金翠人如玉，吹动珑。
吹动珑。
恰似瑶台月下逢。"
刘辰翁,"记玄都、看花君子，一生恨奈何许。
青云紫陌悠悠者，几个玉人成土。
今在否。
但四海九州，屈指从头疏。
吾年空负。
看射虎南山，遭逢醉尉，何须饮田父。
神清梦，也是堂堂欧府。
此中无破头虑。
种槐不隔鞭蛆恶，更祝二郎儿做。
苍苍古。
漫年又一年，老却南公楚。
池塘春暮。
笑步步鸣蛙，看成两部，正似未忘鼓。"
史浩,"池台非雾。
缥缈双溪路。
家在江南佳丽处。
看取谢公风度。
蟠桃酒酝千秋。
金焦欲上迟留。
笑待锦花上，双鸾舞彻梁州。"
黄庭坚,"北苑龙团，江南鹰爪，万里名动京关。
碾深罗细，琼蕊暖生烟，一种风流气味，如甘露、不染尘凡。
纤纤捧，冰瓷莹玉，金缕鹧鸪斑。
相如，方病酒，银瓶蟹眼，波怒涛翻。
为扶起，尊前醉玉颓山。
饮罢风生两腋，醒魂到、明月轮边。
归来晚，文君未寝，相对小窗前。"
侯置,"晴日烘香花睡。
花艳浮杯人醉。
杨柳绿丝风。
水溶溶。
留恋芳丛深处。
懒上锦鞯归去。
待得牡丹开。
更同来。"
黄机,"东篱成趣，有西风解事，催开丛菊。
碎摺黄金谁试手，一一清香堪掬。
露湿凉轻，霞凝寒重，秀发如新沐。
宫妆匀就，岂知红紫粗俗。
因念昔日渊明，微官不受，归伴花幽独。
弹压秋光三径里，浊酒床头初熟。
饮剧肠宽，醉深吻燥，更把纶巾漉。
此翁无恙，唤渠同醉船玉。"
辛弃疾,"仄月高寒水石乡。
倚空青碧对禅床。
白发自怜心似铁。
风月。
使君子细与平章。
已判生涯筇竹杖。
来往。
却惭沙鸟笑人忙。
便好剩留黄绢句。
谁赋。
银钩小草晚天凉。"
周紫芝,"白首归何晚。
笑一椽、天教负与，楚江南岸。
门外春山晚无数，只有匡庐似染。
但想像、红妆不见。
谁念香山当日事，漫青衫、泪湿人谁管。
歌旧曲，空凄怨。
将军未老身归汉。
算功名、过了唯有，古词尘满。
谁似渊明拚得老，饱看云山万点。
况此老、斜川不远。
终待我他年自，剪黄花、一酹重阳盏。
君为我，休辞劝。"
陆游,"咚咚傩鼓饯流年。
烛焰动金船。
彩燕难寻前梦，酥花空点春妍。
文园谢病，兰成久旅，回首凄然。
明月梅山笛夜，和风禹庙莺天。"
张炎,"云深别有深庭宇。
小帘栊、占取芳菲多处。
花暗水房春，润几番酥雨。
见说苏堤晴未稳，便懒趁、踏青人去。
休去。
且料理琴书，夷犹今古。
谁见静里闲心，纵荷衣未茸，雪巢堪赋。
醉醒一乾坤，任此情何许。
茂树石床同坐久，又却被、清风留住。
欲住。
奈帘影妆楼，翦灯人语。"
周密,"步玲珑，寻窈窕，瑶草四时碧。
小小蓬莱，花气透帘隙。
几回翠水荷初，苍崖梅小，绮寮掩、玉壶春色。
柳屏窄。
芳槛日日东风，几醉几吟笔。
曲折花房，莺燕似相识。
最怜灯影才收，歌尘初静，画楼外、一声秋笛。"
苏轼,"簌簌衣巾落枣花。
村南村北响缲车。
牛衣古柳卖黄瓜。
酒困路长惟欲睡，日高人渴漫思茶。
敲门试问野人家。"
杨炎正,"豹尾班中，谁一似、神仙冠玉。
认得是、当年唱第，斗间星宿。
万卷平生都看了，如今地无书读。
向云霄、去路有行堤，沙新筑。
黄封酒，生朝禄。
金缕唱，生朝曲。
且通宵一醉，剩裁红烛。
待做太平真宰相，黑头坐对三槐绿。
问恁时、犹有甚除书，长生。"
向子,"青松翠。
一夜猗倾如醉倒。
残腊能佳。
落尽梅花见雪花。
诗崖酒岛。
何日登临同笑傲。
未老还家。
饱历年华有鬓华。"
赵鼎,"归计信悠悠。
归去谁留。
梦随江水绕沙洲。
沙上孤鸿犹笑我，萍梗飘流。
与世且沈浮。
要便归休。
一杯消尽一生愁。
傥有人来闲论事，我会摇头。"
向子,"雨点春山入翠眉。
一ь杨柳作腰肢。
语音娇软带儿痴。
犹省当来求识面，隔帘清唱倒琼彝。
真成相见说当时。"
刘克庄,"维摩居士室，晨有鹊、噪檐声。
排闼者谁欤，冶容服，宝髻珠璎。
疑是毗耶城里，那天魔、变作散花人。
姑射神仙雪艳，开元妃子春酲。
延第一次西京。
姚魏是知名。
向欧九记中，思公屏上，描画难成。
一自朝陵使去，赚洛阳、花鸟望升平。
感慨桑榆暮景，抉挑草木微情。"
贺铸,"满马京□，装怀春思，翩然笑度江南。
白鹭芳洲，青蟾雕舰，胜游三月初三。
舞裙溅水，浴兰佩、绿染纤纤。
归路要同步障，迎风会卷珠帘。
离觞未容半酣。
恨乌樯、已张轻帆。
秋鬓重来淮上，几换新蟾。
楼下会看细柳，正摇落清霜拂画檐。
树犹如此，人何以堪。"
程垓,"杨柳拖烟漠漠，梨花浸月溶溶。
吹香院落春还尽，憔悴立东风。
只道芳时易见，谁知密约难通。
芳园绕遍无人问，独自拾残红。"
陈亮,"桃花已作东风笑，小蕊嫣然。
春色暄妍。
缓步烟霞到洞天。
一杯满泻蒲桃绿，且共留连。
醉倒花前。
也占红香影里眠。"
晁端礼,"别恨绵绵。
屈指三年。
再相逢、情分依然。
君初霜鬓，我已华颠。
况其间有，多少恨，不堪言。
小庭幽槛，菊蕊阑斑。
近清宵、月已婵娟。
莫思身外，且斗樽前。
愿花长好，人长健，月长圆。"
吴潜,"岳后湘灵，曾孕个、擎天人物。
临古岘、纶巾羽扇，笑驱胡羯。
护塞十年高叔子，出师一表侪诸葛。
有孤忠、分付与佳儿，真衣钵。
刘家骥，驰空阔。
薛家凤，飞横绝。
比君家兄弟，可能豪杰。
草木声名如电扫，毡裘心胆闻风折。
待安排、江汉一篇诗，归来说。"
吴潜,"古稀近也，是六十五翁生日。
恰就得端阳，艾人当户，朱笔书符大吉。
卦气周来从新起，怕白发、苍颜难必。
随见定性缘，餐饥眠困，喜无秋唧。
盈溢。
书生做到，能高官秩。
况碌碌儿曹，望郎明郡，叨冒差除不一。
积世主恩，满家天禄，婚嫁近来将毕。
还自祝，愿早悬车里社，始为收拾。"
晏几道,"小梅风韵最妖娆。
开处雪初消。
南枝欲附春信，长恨陇人遥。
闲记忆，旧江皋。
路迢迢。
暗香浮动，疏影横斜，几处溪桥。"
丘,"空涧落鸣泉，千骑雨霖衣铁。
金奏欲终人醉，有玉声清越。
夜深纤手怯轻寒，馀韵寄愁绝。
玉树梦回何处，但满庭霜月。"
沈瀛,"东风吹上小桃枝。
春色拥旌麾。
昨夜三台星见，分明直照姑溪。
皇都禁阕，天颜遥想，应待公归。
此去再登黄阁，火城光映沙堤。"
史达祖,"二月东风吹客袂。
苏小门前，杨柳如腰细。
胡蝶识人游冶地。
旧曾来处花开未。
几夜湖山生梦寐。
评泊寻芳，只怕春寒里。
令岁清明逢上已。
相思先到溅裙水。"
石孝友,"相逢执手也踟蹰。
立斯须。
话区区。
借问来时，曾见那人无。
忍泪啼痕香不减，虽少别，忍轻辜。
霜风摇落岁将徂。
景凋疏。
恨萦纡。
过尽行云，我在与谁居。
一掬归心飞不去，层浪叠，片蟾孤。"
毛滂,"山转沙回江声小。
望尽冷烟衰草。
梦断瑶台晓。
楚云何处英英好。
古寺黄昏人悄悄。
帘卷寒堂月到。
不会思量了。
素光看尽桐阴少。"
刘辰翁,"臣尚少，臣尚少，少似此翁些。
点半点斑今似雪，飞来飞去自如花。
醉眼看红霞。
人间事，人间事，倒杖柱颐斜。
冷冷清清冰下水，吞吞忍忍饭中砂。
选到老人家。"
吴潜,"可人想见倚庭干。
嚼句有甘酸。
休问沈腰潘鬓，何妨岛瘦郊寒。
时光转眼，兔葵燕麦，又是看看。
谁念衰翁衰处，春衫晚际尤单。"
吕渭老,"新枝媚斜日。
花径霁、晚碧泛红滴。
近寒食。
蜂蝶乱、点检一城春色。
倦游客。
门外昏鸦啼梦破，春心似、游丝飞远碧。
燕子又语斜檐，行云自没消息。
当时乌丝夜语，约桃花时候，同醉瑶瑟。
甚端的。
看看是、榆角杨花飞掷。
怎忘得。
斜倚红楼回泪眼，天如水、沈沈连翠璧。
想伊不整啼妆影帘侧。"
程垓,"翠幕成阴帘拂地。
池馆无人，四面生凉意。
荷气竹香俱细细。
分明著莫清风袂。
玉枕如冰笙似水。
才横钗，早被莺呼起。
今夜月明人未睡。
只消三四分来醉。"
苏轼,"红粉莫悲啼，俯仰半年离别。
看取雪堂坡下，老农夫凄切。
明年春水漾桃花，柳岸隘舟楫。
从此满城歌吹，看黄州阗咽。"
洪适,"干吕青云垂宝露，结邻恰挂初弦。
瑞光腾踊杂非烟。
骑箕瞻鼻祖，孕昴控胎仙。
勋业子卿全汉节，壮怀久寄林泉。
举觞低唱脸舒莲。
寿高人七十，果熟岁三千。"
黄庭坚,"中秋多雨。
常是尊狼藉去。
今夜云开。
须道娥得得来。
不知云外。
还有清光同此会。
笛在层楼。
声彻摩围顶上头。"
赵长卿,"春思浓如酒，离心乱似绵。
一川芳草绿生烟。
客里因循、重过艳阳天。
屈指归期近，愁眉泪洒然。
无端还被此情牵。
为问桃源、还有再逢缘。"
